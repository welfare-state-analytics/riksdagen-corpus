<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--13</head>
          <docDate when="2004-10-13">2004-10-13</docDate>
        </div>
      </front>
      <body>
        <div>
          <note n="d3f03650">
            ﻿
          </note>
          <note n="50c3a1a9">
            Riksdagens protokoll
          </note>
          <note n="d76fbc43">
            2004/05:13
          </note>
          <note type="date" n="931d05fc">
            Onsdagen den 13 oktober
          </note>
          <note n="f469b44c">
            Kl. 09:00 - 23:10
          </note>
          <note n="449f7f5d">
            1 § Partiledardebatt
          </note>
          <note type="speaker" n="ec315e59">
            Anf. 1 FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-85042d7ca1262fdc-0" n="8c8804d8">
            <seg n="c368f00e">
              Herr talman! Ärade åhörare! Det är spänning i luften, det är
              partiledardebatt, och det pratas om kommande hårda bandage under
              dagens debatt. Göran Persson ska, sägs det, ägna sig åt ett av
              sina signum i sin tid i svensk inrikespolitik, att mosa sina motståndare.
              Vi får väl se hur det blir med det. Vi får se hur åhörare som
              följer svensk inrikespolitisk debatt uppskattar den typen av sätt
              att bemöta varandra.
            </seg>
            <seg n="057fd008">
              Detta blir också en dag då kommunismens blodiga historia hinner
              i fatt de sista troende kommunisterna i denna kammare. Det kommer
              säkert att bli en prövningens dag för Lars Ohly så där som det
              blir när man har gått fel och gjort bort sig lite grann. Vi får
              se hur det blir.
            </seg>
            <seg n="1ca6d019">
              Jag tänker börja i en annan ända. Jag har under hela min politiska
              gärning tyckt att det har varit viktigt att röra mig ute i verkligheten,
              i viktiga verksamheter för att lära mig mer, för att lyssna och
              för att också ta med mig de erfarenheterna i den roll jag har
              här i Sveriges riksdag.
            </seg>
            <seg n="0cae43ba">
              Jag har under de senaste veckorna rest till det som är kärnan
              i det svenska skolväsendet, nämligen till en lång rad kommunala
              skolor över hela Sverige. Jag har suttit med lärare, elever, föräldrar
              och ledning och diskuterat hur den svenska skolan ser ut. Det
              som har slagit mig är att väldigt mycket av vår debatt här i kammaren
              ofta är fel på det sättet att den är för grov och för digital.
              Från denna talarstol beskrivs den svenska skolan antingen som
              bra eller som dålig, ungefär som att det fanns en och samma sanning
              för varje skola i hela Sverige.
            </seg>
            <seg n="f584feb2">
              Min känsla är att skolan är både bra och dålig och att det skiljer
              mellan olika skolor. Det har blivit påtagligt att det är en annan
              skola än den jag gick i. Ni vet hur svårt det är för föräldrar
              att någonsin erkänna att barnen går i en annan skola än den man
              själv gick i. Det är alltid en stor upptäckt för föräldrarna.
              Man märker på föräldramöten eller när man följer sina barn att
              skolan har förändrats. Det har den gjort i mångt och mycket till
              det bättre.
            </seg>
            <seg n="c5474329">
              Jag minns mina dagar som elevrådsordförande. Märkligt nog har
              en del som har kommit in i politiken börjat där. Vi satt och diskuterade
              hur vi skulle få en bättre skola i det svenska 70-talet, och väldigt
              mycket handlade om att en väg till skolans ökade resurser gick
              via att gnälla. Den som gnällde högst var den som kunde få mest
              resurser. Det var tävlan om att beskriva hur illa det var och
              hur skåpen var sönderslagna. Där måste det offentliga göra en
              satsning. Det var väldigt mycket bilden av dåtidens skola.
            </seg>
            <seg n="268212da">
              Nu möter jag en skola med självförtroende, en skola där man faktiskt
              efter tio års valfrihetsarbete och reformer givit elever och föräldrar
              makten att välja, en skola över hela landet som mer jobbar med
              tanken: Hit vill vi att eleverna ska komma. Här vill vi berätta
              att vi är bra, och vi tror på det vi gör.
            </seg>
            <seg n="e161a07e">
              Det ger en helt annan och ny känsla i den svenska skolan som
              jag tror att vi i grunden ska vara väldigt positiva till.
            </seg>
            <seg n="a0cb8257">
              För oss moderater är skolan viktig. Det möter vår idé om växande
              människor som grund för ett självständigt samhälle. Det är med
              kunskaper vi når den ljusa bilden av människan som når sina bästa
              förutsättningar och som inte hemfaller åt tankar om förtryck och
              mörkare värdeideal. Det är denna skola som ska ge oss verktygen
              för ett långt liv, som ska göra oss redo för ett komplicerat samhälle
              och ett komplicerat arbetsliv. Därför är skolan så oerhört väsentlig.
              Det är viktigt att den fungerar, att det är en skola med kvalitet
              och att det är en skola som ser varje elev utifrån varje elevs
              unika förutsättningar.
            </seg>
            <seg n="a6a27614">
              Detta är faktiskt delvis på plats, men inte helt och fullt. Det
              finns ett par perspektiv som vi vill jobba mer med när det gäller
              den svenska skolan. Ett är att uppmuntra mer av det som finns
              av självständiga skolor som jobbar med profil och som jobbar med
              stolthet med att hitta sin väg, sitt sätt att se sina elever.
            </seg>
            <seg n="50e26ddb">
              Jag har varit i väldigt många skolor som ligger i invandrartäta
              områden. Där säger man att det ibland är lite svårt att använda
              de nationella styrdokumenten. Vi glömmer att det för dem ofta
              handlar om att lära barn svenska som precis har kommit hit. Det
              är svårt att jämföra med de elever som hela tiden har gått i den
              svenska skolan och som har svenska föräldrar. Har ni tänkt på
              det? frågar de. Dessa barn har också ett behov av att växa, bli
              sedda och känna sig uppskattade i det svenska samhället. Det vill
              säga: Mer av det lokala, mer av det självbestämmande som redan
              finns i skolan vill vi hjälpa till med. Vi vill ha friare skolor
              över hela Sverige, också inom det kommunala skolväsendet.
            </seg>
            <seg n="36b8f5eb">
              Sedan måste vi hedra kunskapsskolan. Idealet att kunskaper är
              det som bygger de självständiga människorna finns i den svenska
              skolan men är på sina håll tillbakaträngt. Jag satt med några
              skolledare på Gotland och pratade en och en halv timme om deras
              skola. Vi kunde konstatera att vi har pratat om skolan som en
              fritidsverksamhet eller som en verksamhet som ägnar sig åt ett
              socialt åtagande. Var är kunskapsuppdraget? Flera nämnde just
              detta. I en tid där många barn mår dåligt och där socialtjänst
              fungerar dåligt och familjer inte riktigt håller ihop kommer Sveriges
              sociala problem in i skolan, med risk att vi tränger undan vårt
              utrymme för att fullgöra kunskapsuppdraget. Detta har vi anledning
              att lyssna till. Vi ska inte bara stillatigande acceptera att
              skolan blir den plats där alla samhällsproblem måste lösas bara
              för att det råkar vara där som vi under flera år tillbringar merparten
              av vår vakna tid.
            </seg>
            <seg n="44a84596">
              Kunskapsuppdraget handlar om detta. Det handlar om välfungerande
              betygssystem, om ämneskunskaper för lärare och om möjligheter
              till fortbildning. Kring allt detta vill Moderaterna och också
              Allians för Sverige, det är jag alldeles övertygad om, bygga ut
              skolans uppdrag tydligare än i dag.
            </seg>
            <seg n="5734012a">
              Låt mig sammanfatta att skolan för oss också är ett vägval i
              hur man ska använda offentliga resurser. När vi i de förslag som
              vi lägger fram i riksdagen säger att skolan till och med måste
              få mer är det ett sätt att säga att verksamheten är viktigare
              än bidrag. Verksamheten måste fungera. Det går inte att reparera
              eller det är i alla fall väldigt svårt en förlorad skolgång. Det
              är däremot lättare att under en tid anpassa sig till att man inte
              får lika mycket ersättning. Det är ett mycket viktigt val som
              vi gör men som den nu sittande vänstermajoriteten inte har gjort.
              Det har hetat i olika väljarmandat vård, skola, omsorg det har
              ni hört. Ute i skolorna undrar man fortfarande vad det innebär,
              för man tycker sig inte ha sett de ökade resurserna.
            </seg>
            <seg n="86e17a74">
              Men det väsentliga är att säga att det inte har varit tillskott
              till offentliga verksamheter som har präglat denna vänstermajoritet,
              långt ifrån. Det är den utökade bidragsförsörjningen som väldigt
              mycket har präglat det som görs, ibland därför att människor gått
              från arbete till arbetslöshet, många gånger därför att människor
              är beroende av olika ersättningssystem, men väl så ofta därför
              att man har ägnat sig åt att i val ställa ut löften om utökade
              bidrag till människor som är friska och har arbete och kan stå
              på egna ben. Det har gått före uppdraget att se till att skola,
              rättsväsende, sjukvård viktiga välfärdsverksamheter fungerar.
            </seg>
            <seg n="865a7c49">
              Detta är en av de axlar utmed vilka vi ska pröva de kommande
              regeringsalternativen i valet 2006. Låt oss vara tydliga över
              att vi denna höst har fått besked om att det står en enad borgerlighet
              mot en splittrad vänsterkartell.
            </seg>
            <seg n="69cc966e">
              Det är den enade borgerligheten som har en gemensam värdegrund,
              som vill att vi ska få fler i arbete, som vill se välfungerande
              välfärdsverksamheter och en skola som gör att barnen kan växa
              i kunskap en allians där vi känner förtroende för varandra, som
              vill sitta i samma regering, som vill någonting för Sverige för
              framtiden.
            </seg>
            <seg n="3f3b7cca">
              Mot denna står en splittrad vänsterkartell där man misstror varandra,
              som inte verkar tycka om varandra, som inte vill sitta i samma
              regering. Kom ihåg att beskedet alltid är: I slutet av dagen tror
              vi inte på varandra tillräckligt mycket för att kunna sitta i
              samma regering.
            </seg>
            <seg n="2ad25c3e">
              Vad är det som de gemensamt bärs av som de vill göra för Sverige?
              Vad är deras långsiktiga idéer? Ja, deras sätt att få ihop en
              budget gav ju besked om hur det går till när de möts i dagens
              vänsterkartell. Alla löften staplas ovanpå varandra. Alla får
              igenom allting. Det blir dyrt. Det är dessutom ofinansierat. Det
              skickar notan på framtiden. Och det finns ingen riktig riktning
              för det som de vill göra. Det är bidrag här och bidrag där, någon
              satsning här och någon satsning där. Men vad som är den långsiktiga
              idén med detta tror jag är väldigt svårt för väljarna att hitta.
            </seg>
            <seg n="a9bef739">
              Detta är det som kommer att prägla svensk inrikespolitik tiden
              framöver och framemot valet 2006. De två tydliga regeringsalternativen
              i valet 2006 är en enad borgerlighet mot en splittrad vänsterkartell.
            </seg>
          </u>
          <note type="speaker" n="d0862f8f">
            Anf. 2 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-0" n="0d5773c7">
            <seg n="6c97647e">
              Herr talman! Jag tycker att Fredrik Reinfeldt kan vänta med att
              recensera debatten tills vi är färdiga, så får vi se var vi hamnar
              någonstans.
            </seg>
            <seg n="008336b2">
              Jag är glad för att han erkänner framstegen i skolan, för de
              finns där. Men det är resultatet av fler lärare, fler specialpedagoger,
              fler människor som arbetar med de barn som har det svårt. Det
              här kostar stora pengar. Varje gång vi har lagt fram de förslagen
              har Moderaterna röstat emot. Så välkommen in i gemenskapen som
              representerar klarsyn om vad som behövs i gemensam sektor.
            </seg>
            <seg n="077b240d">
              Både sjukvård och skola har i dag en större andel av BNP än för
              några år sedan, trots att vi har en starkt växande BNP. Titta
              på hur Fredrik Reinfeldt har röstat när vi har lagt fram förslagen
              i denna kammare och ni kommer att se att här i talarstolen står
              en man som nu talar emot allt vad han tidigare har stått för.
              Men sent skall syndaren sig omvända. Välkommen!
            </seg>
            <seg n="85797d8f">
              Det var det ena. Det andra är: Har Fredrik Reinfeldt när han
              rest i Sverige träffat någon som är arbetslös? Du klagar på att
              det är för stora bidrag. Och läser man Moderaternas motioner ser
              man att det är de arbetslösa, de sjuka, de föräldralediga och
              förtidspensionärerna som uppenbarligen har fått för mycket.
            </seg>
            <seg n="3664e271">
              Tänk lite högt omkring de arbetslösas situation! Lever de på
              en nivå som är för generös? Lever en förtidspensionär i 60-årsåldern
              på en nivå som är för väl tilltagen? Det är uppenbarligen så Moderaterna
              tänker för att få råd med de skattesänkningar man sedan satsar
              på.
            </seg>
            <seg n="de66c99e">
              Utveckla varför det är 65 % ersättningsnivå som är det rimliga
              i a-kassa och sjukförsäkring! Det väntar vi på att få höra. Uppenbarligen
              har den moderata delen av kammaren med sig de andra tre borgerliga
              partierna på denna uppfattning, därför att ni var ju inte splittrade.
              Eller hur, Fredrik Reinfeldt?
            </seg>
          </u>
          <note type="speaker" n="7448ba10">
            Anf. 3 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-1" n="8c8804d8">
            <seg n="da145967">
              Herr talman! Det talas inte mycket om de goda resurser som har
              möjliggjort detta i den svenska skolan, tvärtom. Jag har sett
              många slitna lokaler, fortsatta problem med att klara mycket av
              det sociala ansvar som läggs på skolan.
            </seg>
            <seg n="04ad3934">
              Nej, det är en annan typ av identitet i en skola som har fått
              självförtroende därför att den har fått större möjligheter att
              jobba med profilering till följd av att elever har fått välja.
              Det har blivit en maktförskjutning bort från politisk styrning
              högt uppifrån, från skolministrar och andra politiker, till att
              mer bli en skola som utformas av dem som är där på plats. Men
              de ropar inte om att det är stora resurser som har rullat in under
              Göran Perssons ledning. Det får man åka väldigt långt för att
              hitta någon som tycker.
            </seg>
            <seg n="0aa8f5dc">
              Vi föreslår, och det är det som är det viktiga, att vi ska tillföra
              mer till skolan, därför att det är en absolut kärnverksamhet som
              måste fungera och måste få utvecklas. Det gör vi inte därför att
              vi tror att en krona till skolan automatiskt gör skolan en krona
              bättre, utan därför att det tillsammans med det jag i övrigt sade
              om en självständig skola och om kunskaper som centrum för det
              skolan ska göra får växande individer i Sverige. Vi lägger en
              grund för Sveriges framtid.
            </seg>
            <seg n="664955d3">
              65-procentsnivån, som vi tar ned i ett par steg, ligger i linje
              med vad det svenska pensionssystemet är tänkt att man ska kunna
              leva på efter ett långt arbetsliv. Det ligger i linje med den
              ersättningsnivå i friåret som Socialdemokraterna har utformat
              tillsammans med Miljöpartiet och Vänsterpartiet och som nu gör
              att folk står i kö. Det är till och med löpsedlar på stan om att
              nu är det dags att söka friåret. Gärna tillväxt, men först ett
              friår.
            </seg>
            <seg n="8ea9b1a8">
              Det har visat sig möjligt för oss att lägga oss på den nivån.
              Det är klart att för många kommer det att vara trångt. Men vi
              har valt att satsa på att det ska löna sig att arbeta, att gå
              från bidragsförsörjning till arbete. Där har vi inte haft någon
              draghjälp av Socialdemokraterna. Det ni gör bygger på människors
              utanförskap, höjer marginaleffekterna och gör det mindre lönsamt
              att arbeta. Hur ska du försvara det, Göran Persson, som ledare
              för ett arbetarparti?
            </seg>
          </u>
          <note type="speaker" n="8ca6f2a8">
            Anf. 4 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-1" n="0d5773c7">
            <seg n="5111fa8b">
              Herr talman! Det blir lite svårt att få det att gå ihop för moderatledaren.
              Han säger att det har blivit bättre i skolan men att det inte
              beror på nya resurser. Samtidigt säger han att man behöver ha
              mer resurser i skolan.
            </seg>
            <seg n="59eb87b3">
              Vi har gett skolan friheten att utvecklas lokalt. Det har varit
              en lång strid. Också där har Moderaterna oftast stått på fel sida,
              för det gamla mot det nya. Vi ser en skola som behöver ännu mer
              resurser i framtiden, så också förskolan. Det är viktiga verksamheter.
              Men när vi kommer till de skarpa besluten röstar Moderaterna emot.
              Då är det skattesänkningar som fortfarande är viktigare.
            </seg>
            <seg n="78070d52">
              Sedan var det frågan om 65-procentsnivån. Vad ska vi skicka för
              budskap till en metallarbetare i Trollhättan som riskerar att
              förlora jobbet om det skulle hända som vi inte vill ska hända
              med Saab? Är det meningen att vi ska skicka signalen till honom
              som står mitt i livet, har barn och villa att det är på folkpensionärens
              nivå som han nu ska leva? Är det signalen som Moderaterna skickar
              i ett Sverige där vi vill att människor ska ställa om, vara beredda
              på att ta det nya och inte vara rädda för förändringar?
            </seg>
            <seg n="11e5c8cb">
              Förstår ni vad det är ni gör? Ni gör ett större systemskifte
              än någonsin tidigare när ni attackerar de sociala försäkringarna.
              Däri ligger tryggheten för människor att möta det nya och inte
              vara rädda för förändringen. Däri ligger bryggan från det gamla
              till det nya.
            </seg>
            <seg n="6d6c4fbf">
              Att Sverige nu toppar i tillväxt, produktivitet och modernitet
              i alla internationella jämförelser är ett resultat av att vi har
              en trygghet också för de människor som finns i den konkurrensutsatta
              sektorn när förändringen kommer. Det är detta systemskifte som
              Moderaterna vill genomföra, och detta kommer vi att ta strid om.
            </seg>
          </u>
          <note type="speaker" n="892d6688">
            Anf. 5 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-2" n="8c8804d8">
            <seg n="b0b9de01">
              Herr talman! Göran Persson har skickat fram Marita Ulvskog och
              Bosse Ringholm att räkna lite på moderata förslag. Jag kan säga
              att jag tror inte att de två tillsammans har för ögonen att så
              rättvist som möjligt försöka framställa vad Moderaterna vill.
              Jag tror att alla håller med om att de förmodligen försöker få
              det att i alla fall lite grann framstå som att det inte ser så
              bra ut. De har bland annat gjort en sammanställning där de delat
              upp alla inkomsttagare i tio inkomstgrupper och konstaterar att
              Moderaternas förslag enligt Socialdemokraterna är bättre för 60
              % av inkomsttagarna. Moderaternas politik är ungefär dubbelt så
              bra för vanliga medelinkomsttagare som regeringens. För 10 % av
              inkomsttagarna blir det ungefär likadant och 20 % skulle få det
              bättre med regeringens eget förslag, menar regeringen. Och detta
              är det regeringen som hävdar, inte Moderaterna.
            </seg>
            <seg n="14c9997b">
              Det vi nu hörde är hur det kommer att låta i svensk inrikespolitik.
              Göran Persson kommer alltmer, allt oftare och alltmer högljutt
              att bli den som försvarar bidragssystem. Och jag kommer att bli
              den som försvarar vägen till arbete, rätten att stå på egna ben,
              med grunden lagd i eget arbete, därför att det ska löna sig att
              arbeta. Det ska alltid vara tydligt att vår ambition är att människor
              ska komma loss från ersättningsförsörjning och bidragsberoende
              och komma i väg till arbete. Därför har vi utformat en politik
              som faktiskt gör skillnad för den som kommer ur ersättningsförsörjning
              till eget arbete. Vi kan inte förlika oss med tanken att vi ska
              ha ersättningssystem som bygger på att vi tänker oss att människor
              permanent ska hamna i ersättningsberoende. Så är faktiskt inte
              systemen tänkta att fungera.
            </seg>
            <seg n="bef526ff">
              För mig handlar det om att ge människor makt över sitt eget liv
              och möjlighet att påverka sin egen situation, och jag är lite
              förvånad över att Göran Persson är den som hårdast går åt mig
              när Moderaterna jobbar för att fler ska arbeta och kunna påverka
              sin egen situation. Det är nya tider i svensk politik!
            </seg>
          </u>
          <note type="speaker" n="58bdeaf6">
            Anf. 6 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-0" n="7ab28b65">
            <seg n="bb2df123">
              Herr talman! Det händer spännande saker i Europa. Den 28 oktober
              kommer statscheferna att underteckna ett EU-fördrag som sedan
              respektive land ska ta ställning till.
            </seg>
            <seg n="26db6f4c">
              Här i Sverige finns det en oerhörd frustration i EU-frågan, och
              väldigt många av svenskarna är också väldigt öppet kritiska till
              det som händer i EU. Jag tror att vi behöver en bred och djup
              diskussion bland Sveriges medborgare för att förankra EU-tanken.
              Det sprids rykten om det nya fördraget som gör att väldigt många
              känner sig oroliga.
            </seg>
            <seg n="0ea02454">
              Många tycker att vi ska ha en folkomröstning om det nya fördraget.
              Jag tycker inte det. Jag tycker att Sveriges riksdag ska ta ansvar
              för att diskutera det här fördraget men också ansvar för att förankra
              detsamma.
            </seg>
            <seg n="5d701199">
              Fredrik Reinfeldt och jag har många gånger kritiserat regeringen
              för att göra EU-frågan till någonting för bara ministrarna där
              Sveriges medborgare inte är delaktiga. Jag har i dag föreslagit
              att vi här i riksdagen skulle engagera oss lite ytterligare för
              att förankra det nya EU-fördraget, men att vi skulle ta beslutet
              här i riksdagen. Jag tycker att vi ska inrätta ett demokratikonvent.
              Jag tycker att vi ska ha offentliga hearingar. Jag tycker att
              vi ska vara ute och diskutera den här frågan.
            </seg>
            <seg n="9a7870ea">
              Min fråga till dig, Fredrik, är: Är du beredd att stödja en sådan
              tanke för att fördjupa EU-tanken men också för att demokratisera
              det nya fördraget så att vi kan få en förankring hos det svenska
              folket?
            </seg>
          </u>
          <note type="speaker" n="da9c71af">
            Anf. 7 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-3" n="8c8804d8">
            <seg n="c8c45b71">
              Herr talman! Mycket av det Maud Olofsson nämnde instämmer jag
              i. Vi borde ha en ökad ambition att föra ut EU och göra det begripligt
              på ett vardagligt vis för många människor runtom i vårt land som,
              med viss rätt, tycker att den politiska debatten har fastnat i
              detta ja- och nej-landskap, där det alltid verkar vara så att
              man först måste ställa in sig i ett ja- eller ett nej-led innan
              man får tycka någonting eller lära mer om EU.
            </seg>
            <seg n="8ae3344d">
              Jag tycker också som Maud att vi ska inrikta oss på att få ett
              riksdagsbeslut, gärna hösten 2005, och jag tycker att det ska
              föregås av en bra, fördjupande debatt som försöker beskriva hur
              tankarna har varit bakom detta konventsförslag, hur det har kommit
              fram och hur det påverkar Sverige.
            </seg>
            <seg n="bdd5c574">
              Den exakta formen för det jag har läst att Maud har tänkt mycket
              kring detta i tidningarna i dag på morgonen vill jag gärna återkomma
              till. Jag vill gärna prata med mitt eget parti om hur vi tror
              att vi bäst ska gå fram. Men visst håller vi med om den ambition
              som Maud har uttryckt på det viset.
            </seg>
          </u>
          <note type="speaker" n="616cb104">
            Anf. 8 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-1" n="7ab28b65">
            <seg n="af9b2f50">
              Herr talman! Jag tror att om vi gemensamt ansträngde oss för
              att just förankra det här förslaget och fördraget skulle vi också
              åstadkomma en sak i nästa steg, nämligen att människor skulle
              känna att man är en del av EU. Vi är en del av och kan påverka
              vad som händer i EU.
            </seg>
            <seg n="67c079f8">
              Jag är inte låst vid allehanda tekniska lösningar om hur vi förankrar
              detta. Jag tycker att det är positivt att Moderaterna är beredda
              att pröva en fördjupad debatt kring detta så att vi får denna
              starka förankring hos de svenska medborgarna.
            </seg>
          </u>
          <note type="speaker" n="7089bfd0">
            Anf. 9 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-0" n="161ad1df">
            <seg n="116b0df1">
              Herr talman! Det borgerliga alternativet kan man väl hittills
              inte säga är särskilt imponerande. Det består av fyra partier
              med spretigt och ganska osammanhängande uppträdande.
            </seg>
            <seg n="4e7257c1">
              Men den som någon gång har skalat en lök vet att den som letar
              efter en kärna får leta länge. Fredrik Reinfeldt har under de
              senaste månaderna skalat bort varv efter varv på den moderata
              och alltmer ljusblå löken. Det är säkert många gamla konservativa
              och nyliberaler som befarar att det längst där inne inte alls
              finns någon kärna men jag tror ju att det gör det.
            </seg>
            <seg n="f7198b0a">
              Om det finns en moderat kärnpolitik för förändring, förutom att
              byta regering, tycks det handla om att sänka ersättningar ordentligt
              för alla sjuka och arbetslösa. Reinfeldt kallar sjukförsäkringen
              och a-kassan för bidrag, men är det något som moderat politik
              kommer att skapa är det långa köer för mer bidrag. När de sjuka
              inte får mer än 65 % räcker inte längre pengarna för alla till
              både kläder, mat och hyra. Då kommer de i stället att tvingas
              in till kommunerna för att be om ansökningshandlingar för socialbidrag.
              Staten slipper kostnaderna, men kommunerna får ta över.
            </seg>
            <seg n="f245f757">
              Det var alltså inte sänkta skatter för de rika som var det allra
              viktigaste för Moderaterna, och inte heller att minska fackens
              maktställning. Längst in i den ljusblå löken handlar politiken
              tydligen om att piska och förödmjuka de sjuka och arbetslösa.
            </seg>
          </u>
          <note type="speaker" n="172a4750">
            Anf. 10 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-4" n="8c8804d8">
            <seg n="2da57e29">
              Herr talman! Det är ju ett väldigt imponerande vänstersamarbete
              vi ser som grundar den typen av rätt så kaxiga beskrivningar av
              sin motståndare. Jag behöver ju inte ens ta i det är ju bara att
              följa tidningar och medier. Hur var det nu ni kallade era vänner
              i Vänsterpartiet: asfaltkommunister, var det så? Det tror jag
              var den senaste toppen i beskrivningen av varandra.
            </seg>
            <seg n="be1ebc76">
              Det finns en kärna, både i det moderata idébudskapet och i det
              som är grunden för Allians för Sverige, och det är idén om att
              människor ska få mer att säga till om och bestämma över sitt eget
              liv i ökad utsträckning. Det är just bristen på beslutsutrymme
              som jag upplever som vår tids angelägna frihetsdiskussion just
              den där känslan av att vilja påverka sin situation men inte ha
              möjlighet att göra det. Jag tror att man måste bygga på en politik
              som just ger utrymme och som gör det tydligt att man kan påverka
              sin egen situation via eget arbete.
            </seg>
            <seg n="f7ab6b87">
              Nu låter Peter Eriksson som om han förutsätter permanent utanförskap
              för dem som inte har arbete, medan vi jobbar för och anstränger
              oss att hitta vägar tillbaka till arbete genom att göra skillnaden
              större. Har ni inte hört alla dem som berättar att det inte lönar
              sig att jobba extra eller att gå från bidragsförsörjning till
              eget arbete, därför att allt försvinner? Ensamstående mammor med
              småbarn tvingas konstatera att så höga är marginaleffekterna.
              Det enda ni gör är att bygga på dem och utvidga den här typen
              av fattigdomsfällor i det svenska samhället, och det beror förmodligen
              på att ni inte ens är medvetna om att de existerar. Jag tror att
              väldigt många är väldigt förvånade över att det är så det ser
              ut.
            </seg>
          </u>
          <note type="speaker" n="d7088946">
            Anf. 11 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-1" n="161ad1df">
            <seg n="75503ff6">
              Herr talman! Jag måste säga att jag tycker att det är en märklig
              logik. Fredrik Reinfeldt säger att hans politik går ut på att
              ge människor större frihet. Säg det till alla de människor som
              är sjuka och arbetslösa, som får mindre pengar och som inte längre
              får möjlighet att klara av sina dagliga umbäranden med helt vanliga
              utgifter för att ni sänker ersättningarna, inte bara lite grann
              utan ganska ordentligt! Syftet är ju just att piska fram dem till
              ett jobb trots att de är sjuka och arbetslösa. Det här är inte
              något slags frihetslogik ur det perspektivet. Jag tror att de
              människor som riskerar att bli arbetslösa, de som är arbetslösa
              och de som är sjuka upplever det som ett hot och som ett sätt
              att förödmjuka dem.
            </seg>
          </u>
          <note type="speaker" n="34387df2">
            Anf. 12 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-5" n="8c8804d8">
            <seg n="7b7c8b3c">
              Herr talman! Vi ser till att vi får en vård som fungerar. Det
              betyder väldigt mycket för många sjuka människor som i dag har
              fastnat i köer där den socialdemokratiska ransoneringspolitiken
              är det som präglar många landsting. Vi ser till att vi får företag
              som bättre klarar sin konkurrensförmåga. Varje gång vi möts här
              till partiledardebatt har något nytt företag i Sverige lagts ned
              eller lämnats. I går gällde beskedet Borås Wäfveri. Det är i princip
              så varenda gång. Och det är klart att vi måste fokusera på att
              få bättre konkurrensförmåga, att se till att människor får en
              sjukvård som fungerar och som de kan lita på och att de kan leva
              på sin lön och att det blir bättre lönsamhet för den som arbetar.
              Men ni lämnar inga svar om allt detta, och det är det som gör
              att Sverige så att säga inte lyfter tillräckligt mycket.
            </seg>
          </u>
          <note type="speaker" n="f2480687">
            Anf. 13 LARS LEIJONBORG (fp):
          </note>
          <u who="lars_leijonborg_b0c418" xml:id="i-497affa3aba4e44f-0" n="32d2218d">
            <seg n="ea156200">
              Herr talman! Den debatt som nu förs om Vänsterpartiet handlar
              mest om historien om Stalin, om Honecker och om Ceausescu. Jag
              tycker att den borde handla mer om människor av kött och blod
              som lever nu.
            </seg>
            <seg n="a3a2d801">
              Till min 50-årsdag gjordes en insamling. Avkastningen av dessa
              pengar går till demokratikämpar. Den första prissumman gick till
              Gisela Delgado Sablon som tagit initiativ till något som heter
              Kubas fria bibliotek, en rörelse som i vardagsrum och små lokaler
              tillhandahåller böcker och möjligheter till samtal i ett land
              där fri debatt sällan är möjlig. Det var en gripande ceremoni
              här i Riksdagshuset när hon fick priset. En tid efter återkomsten
              till Kuba kom Castros hemliga polis till bostaden. Hennes make
              Hector, som var hemma när polisen kom, greps. Pengarna konfiskerades.
              Hector är nu dömd till 25 års fängelse och får inte ens ringa
              till sin fru och dotter.
            </seg>
            <seg n="b07db70e">
              För mig är det om Hector, Gisela och dottern som det handlar
              när vissa vänsterpartister kväll efter kväll i TV dillar om att
              det är demokrati på Kuba. Det är om Hector och hans många olyckskamrater
              i Castros fängelser och tortyrkammare som det borde handla när
              Lars Ohlys parti lägger ut ett internationellt program på sin
              hemsida och hävdar att Kuba har fria val.
            </seg>
            <seg n="d209ebb9">
              För sex år sedan fanns det långtgående planer på en upplysningskampanj
              om kommunismens illgärningar. Nästan alla partier var redo att
              i någon form sjösätta en sådan, men Vänsterpartiet sade nej. Jag
              skulle vilja säga följande till Lars Ohly. Vill ni ta ett tydligt
              steg som visar på en vilja till omtänkande skulle ni nu häva detta
              veto och tillsammans med oss andra dra i gång en upplysningskampanj
              om de skändligheter som begåtts i kommunismens namn.
            </seg>
            <seg n="cb312da3">
              Kommunistiskt förtryck är en realitet i dag, på Kuba, i Kina,
              i Nordkorea, i Vitryssland och på många andra håll. Men ni fortsätter
              att svika demokratin som ni alltid har gjort. Det räcker inte
              med att be om ursäkt för historien. Ni måste också vara redo att
              ompröva en del av er nutidspolitik. Är ni det, Lars Ohly? Är ni
              redo att nu säga ja till en bred informationskampanj om kommunismens
              brott?
            </seg>
            <seg n="1bb5c153">
              Jag kommer så till Sverige. Alliansens viktigaste uppgift när
              vi vunnit valet 2006 är att i Sverige återupprätta arbetets värde.
              Socialdemokraterna har övergivit arbetslinjen. Lika många är bidragsberoende
              nu som för tio år sedan, efter den djupa krisen. En kvarts miljon
              färre är i jobb nu än före den krisen. Om man gör en internationell
              jämförelse, inte bara av hur många som har jobb utan av hur många
              som verkligen kommer till jobbet och hur länge de stannar, hamnar
              Sverige långt ned på listan.
            </seg>
            <seg n="44ecbaf2">
              Bristen på arbete är ett stort socialt problem som hör nära ihop
              med andra problem: bidragsberoendet, utanförskapet, sjukskrivningarna,
              förtidspensioneringarna allt skulle vara lättare att lösa om det
              fanns fler arbeten.
            </seg>
            <seg n="ea1ec58c">
              Även krisen i äldreomsorgen hör dit. Den beror dels på att kommunerna
              har svårt att rekrytera personal, dels på att kommunerna får för
              lite skatteintäkter så att de inte har råd att anställa den personal
              som behövs.
            </seg>
            <seg n="9f4bfd8d">
              Rapporterna från äldreomsorgen är bekymmersamma. Antalet platser
              i äldreboenden minskar, och färre får hemtjänst. Antalet anmälningar
              om vanvård ligger kvar på en hög nivå. Kommunernas ekonomiska
              satsningar minskar, inte i kronor men i förhållande till antalet
              gamla som behöver hjälp. I rapporter från samtliga länsstyrelser
              talas det om att det nu finns en negativ utveckling inom äldreomsorgen.
            </seg>
            <seg n="b856dbe0">
              Jag besöker många äldreboenden och talar både med de gamla och
              med personalen. Och den generation som nu är i våra äldreboenden
              är verkligen inte den som klagar i första hand. Men ibland får
              man interiörer som gör ont i hjärtat. En del av våra äldre får
              sällan komma ut i friska luften. Vissa lider av undernäring därför
              att personalen inte hunnit mata dem. En del äldre skickas fram
              och tillbaka mellan sjukhus och äldreboenden. Somliga får vänta
              i 14 dagar på att få duscha.
            </seg>
            <seg n="de2758de">
              Det här är naturligtvis inte värdigt. Och om några år är antalet
              80-åringar dubbelt så stort som i dag. Vi måste nu alltså samtidigt
              lösa en akut kris och ge äldrevården långsiktiga förutsättningar
              för att expandera kraftigt.
            </seg>
            <seg n="1be3a933">
              Folkpartiet tror på två huvudlinjer. Den första är att välkomna
              nya grepp och privata initiativ. Det där med att införa stopplagar
              för nytänkande i vården är bland det dummaste man kan göra i det
              här läget. Den andra linjen är mer arbete. På tre år har vi tappat
              tre miljoner arbetstimmar i veckan i Sverige. Inte minst för vårdens
              skull måste vi bryta den trenden.
            </seg>
            <seg n="968c68d3">
              Men regeringen satsar inte på arbete. Gärningarna talar sitt
              tydliga språk. Ser man på er företagspolitik och er skattepolitik
              är det inte arbete och arbetsvilja som ni satsar på. Det är helt
              andra saker på er agenda, som friårsprojektet, flera försök med
              arbetstidsförkortning och övervältring av sjukkostnader på de
              småföretagare som ska stå för många av de nya jobben.
            </seg>
            <seg n="1f3511dc">
              Det här är inte vad Sverige behöver. Och det här vet dagens ledande
              socialdemokrater. Men deras problem är att bidragsförsvaret har
              blivit en del av liturgin bidragskulturen har blivit en del av
              deras maktbas.
            </seg>
            <seg n="9bef4b6b">
              Det senaste exemplet är just friåret. Jag har här en löpsedel
              där det står: Så kan du få ledigt ett år med lön.
            </seg>
            <seg n="5bd97fe4">
              Är det så här vi ska ha det? Har vi råd med det här? 1 ½ miljard
              kronor satsas på människor som har arbete och som ska gå till
              bidragsförsörjning. Det tidigare försöket visade att det inte
              fungerar. De som får jobben skulle ha fått jobb ändå, och de som
              får ledigt gör inget långsiktigt vettigt, utan de rekreerar sig.
            </seg>
            <seg n="a9e0c876">
              Tidningarna fylls nu av artiklar av den här typen. En artikel
              i Aftonbladet inleddes med orden: 13 000 kr i månaden för att
              göra ingenting. Låter det lockande? Ansöker du nu kan du ligga
              på sofflocket redan till nyår.
            </seg>
            <seg n="3f42d74f">
              Sverige har inte råd med det här. Priset betalas av de gamla
              och sjuka som inte får den vård som de har rätt till. Det här
              är stöld från dem, kan man säga. Dessa pengar och dessa erfarna
              människor hade behövts i vården, men nu hamnar de på sofflocket.
            </seg>
            <seg n="7103a71e">
              Vi kan lära en del av de pionjärer som byggde upp den svenska
              välfärden för hundra år sedan. En viktig tanke då var att de som
              behövde hjälp från det allmänna för sin självkänsla skulle bidra
              med något om det var möjligt. Man var noga med det som sedan har
              kommit att kallas arbetslinjen. En socialdemokratisk socialminister
              varnade på 30-talet för understödstagaranda. De liberala socialpolitikerna
              brann av patos för att lösa samhällsproblem, men de insåg också
              att systemen måste vårdas.
            </seg>
            <seg n="cfffeb85">
              Folkpartiet arbetar just i den traditionen. Vi är de främsta
              försvararna av bra vård och bra socialförsäkringar. Vi slår vakt
              om ersättningsnivåer som man kan leva på om man blir sjuk eller
              arbetslös en tid. Vi tror att de flesta av oss behöver omkring
              80 % av lönen om vi blir sjuka. Men vi är också redo att ta till
              åtgärder för att se till att systemen vårdas.
            </seg>
            <seg n="a70417ad">
              För en grupp vill vi därför sänka ersättningen. Vi nöjer oss
              inte med 78 % eller 65 %, utan vi går ned till 0 %. Det gäller
              för den grupp människor som inte är sjuka men som med dagens system
              ändå får ut bidrag.
            </seg>
            <seg n="8f32005e">
              Kostnaderna för sjukfrånvaron har fördubblats på några år, under
              en tid då svenskarna knappast har blivit sjukare. Självklart måste
              vi våga se att det är fel någonstans och att det finns ett överutnyttjande.
              Vågar vi inte se det och ta itu med det hotas hela systemet.
            </seg>
            <seg n="00b4372c">
              Fredrika Bremer, liberal och den svenska kvinnorörelsens grundare,
              talade för 150 år sedan ett klarspråk som man i dag sällan hör.
              Hon sade så här:
            </seg>
            <seg n="5948ea9f">
              Åt gamla, orkeslösa och sjuka ska vi skaffa pensioner och vårdhem.
              Men åt de unga ska vi ge arbete, fri tävlan, utvecklingsmöjligheter
              och ädla levnadsmål.
            </seg>
            <seg n="00e2ef5f">
              Så borde vi tänka också i dag. Men någon gång under 1900-talets
              senare hälft gick mycket snett.
            </seg>
            <seg n="505d8c9a">
              Det pionjärerna insåg var att man förminskar människor om man
              inte förväntar sig något av dem. Alla kan inte leva på bidrag,
              men alla kan bidra med något. Den insikten ska vara en viktig
              del i alliansens strategi för att uppvärdera arbetet.
            </seg>
            <seg n="f7507366">
              Om vi ska få upp sysselsättningen till 80 %, som regeringen har
              sagt, och halvera sjukfrånvaron behöver vi 300 000 nya jobb. Det
              får vi aldrig om vi inte får tusentals nya arbetsgivare. Vi måste
              få ett stopp på företagsflykten och på den nedåtgående kurvan
              över antalet företagare. Därför ska vi sänka de skatter som skadar
              företagsviljan mest. Vi ska befria människor som sitter i fattigdomsfällor
              men också avveckla värnskatten, som är en straffskatt på kompetens.
              Vi ska satsa mer på forskning så att vi kan konkurrera med låglöneländerna
              med hightech och kunskapsinnehåll. Vi ska vara noga med budgetbalansen,
              för det är bra jobbpolitik på sikt. Vi ska sluta stänga av fungerande
              kärnkraftverk.
            </seg>
            <seg n="ec0aa179">
              Allians för Sverige har skapat en ny vitalitet åt svensk politik.
              Regimskiftet är inom räckhåll. Opinionsläget tror jag till lika
              delar beror på oppositionens offensiv och på regeringssidans splittring
              och handlingsförlamning.
            </seg>
            <seg n="dc25bec7">
              Sverige förtjänar bättre. Sverige förtjänar en regering som sätter
              arbete i högsätet. Sverige förtjänar en alliansregering!
            </seg>
          </u>
          <note type="speaker" n="61623b34">
            Anf. 14 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-2" n="0d5773c7">
            <seg n="900019f0">
              Herr talman! Så har vi då hört det alliansregering. Nyss stod
              Reinfeldt här. Då var det 65 % ersättningsnivå i socialförsäkringen
              som skulle finansiera hans jättelika skattesänkningar. Nu står
              Leijonborg här och säger att det är 80 % som det ska vara. Där
              försvann Moderaternas finansiering, och så ska man regera ihop!
            </seg>
            <seg n="a4dd6d69">
              Vem viker sig, Leijonborg? Är det du eller är det Reinfeldt?
              Bådas politik går nämligen inte att förena. Vem viker sig? Kommer
              Folkpartiet att sätta sig i en regering som kör hem Moderaternas
              65-procentsalternativ, eller står du fast vid det du sade alldeles
              nyss?
            </seg>
          </u>
          <note type="speaker" n="304cede5">
            Anf. 15 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-1" n="32d2218d">
            <seg n="cff6ecac">
              Herr talman! Alliansregering statsministern hade nästan svårt
              att ta det ordet i sin mun. Men det låter väl ganska fint. Det
              är ju någonting som vi inte kan få på den sida som statsministern
              representerar. Där vill ni ju på inga villkor samverka så med
              varandra. Men innan Vänsterpartiet har klarat ut sin demokratisyn
              har jag i och för sig full förståelse för den attityden. Det är
              ett problem som vi inte har på vår sida, kan jag säga.
            </seg>
            <seg n="b77855ab">
              Vi tycker olika i en del frågor inom respektive block. Det finns
              ett parti som ingår i regeringsblocket som heter Miljöpartiet
              och som väldigt mycket är för grundtrygghet, som det heter. Det
              är en helt annan princip. De talar inte om procent över huvud
              taget, för de vill inte ha någon procent av inkomstbortfallet,
              utan de vill ha en helt annan trygghetsmodell. Men statsministern
              har uppenbarligen lyckats hanka sig fram med hjälp av det partiet
              och enligt egen uppfattning fått en del uträttat.
            </seg>
            <seg n="e7faf2fe">
              En mycket stor skillnad i den här frågan är den mellan oss som
              inser att Sverige har ett jätteproblem med bidragsförsörjning
              av över en miljon människor och regeringssidan som inte verkar
              ens se det här problemet och som inte har några konkreta förslag
              för att ta oss ur den situation som Sverige hamnat i. Det spännande
              och nya i den här debatten skulle vara om statsministern efter
              tio år i regeringen, efter 1994, äntligen sade: Så här kan vi
              inte ha det. Nu måste vi attackera det som är Sveriges största
              problem, att människor som vill arbeta inte får möjlighet att
              arbeta.
            </seg>
            <seg n="209739ec">
              Ge oss ett samlat besked från regeringssidan på den punkten!
              Det skulle vara den stora sensationen i den här debatten.
            </seg>
          </u>
          <note type="speaker" n="5683f487">
            Anf. 16 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-3" n="0d5773c7">
            <seg n="d00e01b8">
              Herr talman! Det var kl. 09.46 denna dag som det borgerliga regeringsalternativet
              uppenbarligen havererade därför att Lars Leijonborg är skyldig
              svaret på frågan: Accepterar du Moderaternas 65-procentsnivå ja
              eller nej? Om svaret är ja överger du den politik som Folkpartiet
              stått för. Om svaret är nej har Moderaterna inte någon ekonomisk
              politik. Det är ju det som är den enkla frågan. Svara på den så
              krånglar vi inte till det mer därför att det här är trovärdighet.
            </seg>
            <seg n="c79e06a2">
              Vi har en gång förut sett en borgerlighet, en så kallad allians,
              be om regeringsmakten. Ni fick den. Ni var djupt oense. Ni körde
              sönder Sveriges ekonomi. Ni förorsakade massarbetslöshet. Ska
              ni göra det igen?
            </seg>
            <seg n="91024c6e">
              Ni har haft hela sommaren på er. Ni har till och med badat tillsammans.
              Men ni har inte ens fått ihop ett enkelt synsätt kring vilken
              ersättningsnivå som ska gälla i socialförsäkringen. Svara på den
              frågan! Klarar ni inte det har ni inget alternativ. Varför ska
              ni då regera om ni inte ens klarar av att ena er om en så enkel
              sak?
            </seg>
          </u>
          <note type="speaker" n="7b7db7e6">
            Anf. 17 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-2" n="32d2218d">
            <seg n="b15c859d">
              Herr talman! Men snälla Göran Persson, kom med någonting nytt!
              Moderata samlingspartiet fyller 100 år på lördag. Under alla de
              100 åren har det självklart funnits en spänning mellan konservativa
              krafter och liberala krafter i synen på socialpolitiken. Det är
              100 år gammalt, så vad är det att stå här i talarstolen och tala
              om?
            </seg>
            <seg n="e6e84e58">
              Det nya som nu hänt i Sveriges politik är att fyra partier har
              bestämt sig för att utgöra ett alternativ. Vi ska nu successivt
              visa att vi kan klara ut interna meningsskiljaktigheter, och vi
              ska attackera det som är Sveriges största problem: att vi har
              övergivit arbetslinjen och att över en miljon människor i arbetsför
              ålder står utanför arbetsmarknaden. Det är det tragiska resultatet
              av tio års socialdemokratiskt regerande.
            </seg>
            <seg n="6b228196">
              Med era splittrade stödpartier har ni inte kunnat uppnå någonting
              för att få fler människor i arbete eller för att minska bidragsberoendet.
              Ser man på antalet arbetade timmar finner man att det egentligen
              inte är större nu än för tio år sedan trots att vi bitvis haft
              lysande konjunkturer. Det är det katastrofala med Göran Perssons
              regeringstid. Det är därför som det är dags för en alliansregering.
            </seg>
          </u>
          <note type="speaker" n="290215a9">
            Anf. 18 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-0" n="92f5d34d">
            <seg n="233ea4ae">
              Herr talman! Vänsterpartiet var det första parti som krävde att
              historia ska vara ett kärnämne i skolan. Det motsatte sig Folkpartiet
              då. Det är sannolikt det bästa vi kan göra för att få en historiekunskap
              bland människor i vårt samhälle som bygger på den demokratisyn
              som vi vill ska utläras i skolan. Det är väsentligt bättre än
              vilka kortsiktiga informationskampanjer som helst. Men all forskning
              ska uppmuntras.
            </seg>
            <seg n="357d68ec">
              Vi tycker inte att forskningen ska styras av staten. I stället
              ska vi ha en fri och självständig forskning som på alla sätt ska
              uppmuntras. Statligt skriven historia hör till helt andra politiska
              system än vårt. Jag diskuterar gärna hur den här forskningen bäst
              ska kunna utvecklas, även tillsammans med Lars Leijonborg. Jag
              ska också återkomma till de här frågorna i mitt huvudanförande.
            </seg>
            <seg n="af4ce0e9">
              Lars Leijonborg sade också: Vi har inga problem med demokratisynen.
              Då vill jag fråga Lars Leijonborg: Är du glasklar i synen på Venezuela?
              Ditt ungdomsförbund är det inte. Det stödde de krafter som försökte
              genomföra en militärkupp mot en demokratiskt vald president i
              Venezuela. Tar du avstånd från det liberala ungdomsförbundets
              stöd till denna militärkupp?
            </seg>
          </u>
          <note type="speaker" n="92a11bb1">
            Anf. 19 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-3" n="32d2218d">
            <seg n="a56ac9ae">
              Herr talman! Jag tror att Vänsterpartiet nu skulle vara mycket
              betjänt av en symbolhandling. Det skulle vara bra för hela det
              politiska klimatet att det kom en markering från Vänsterpartiet
              som skulle noteras och kanske överraska en del. En sådan symbolhandling
              skulle vara att Vänsterpartiet sade: All right, vi ställer upp
              på en informationskampanj om kommunismens förbrytelser.
            </seg>
            <seg n="b79e2583">
              En annan skulle vara om Lars Ohly sade: Nu river jag mitt medlemskort
              i Svensk-kubanska föreningen. Vi kan inte hålla på och tjafsa
              och tveka längre om huruvida Kuba är en demokrati eller en diktatur.
              Det är ju klockrent. Oppositionen kastas i fängelse. Det hålls
              inte fria val. Det är klart att Kuba under Castro uppfyller alla
              definitioner på en diktatur. Men Svensk-kubanska föreningen har
              i årtionden försökt lura i svenska folket att Kuba är en demokrati,
              och i den föreningen är Lars Ohly medlem. Han fick frågan på TV
              häromkvällen, såg jag: Tror du att du får vara kvar nu när du
              säger så här? Svaret var: Ja, det tror jag väl. Svaret skulle
              väl ha varit: Jag vill inte vara kvar! Men det svaret kom inte.
            </seg>
            <seg n="8103c6ec">
              Jag är inte detaljinsatt i Venezuela, så jag ber att få passa
              på den punkten. Däremot vet jag en hel del om Kuba. Den frågan
              är ju också betydligt mer aktuell i den svenska inrikespolitiska
              debatten, och det skulle vara väldigt välgörande om Lars Ohly
              tydligt och klart sade: Kuba är en diktatur, och därför lämnar
              jag här och nu Svensk-kubanska föreningen.
            </seg>
          </u>
          <note type="speaker" n="ff6f4d39">
            Anf. 20 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-1" n="92f5d34d">
            <seg n="79147d15">
              Herr talman! Vi ställer upp på all forskning som kan belysa historien
              och också ge upprättelse åt dem som har lidit under förtryck oavsett
              i vilket namn förbrytelserna har begåtts. Det finns ingen tvekan
              på den punkten. Däremot är jag mycket tveksam till att staten
              ska bedriva kampanjer i historiefrågor. Jag är mycket tveksam
              till att vi ska styra forskningen på det sättet. Det finns exempel
              på samhällen där det har gjorts. Jag tycker inte att de är särskilt
              goda.
            </seg>
            <seg n="9cac60ed">
              När det gäller Svensk-kubanska föreningen tänker jag fortsätta
              vara medlem, en mycket oppositionell sådan. Det finns de i Svensk-kubanska
              som har en demokratisyn som jag definitivt inte omfattar och som
              inte är tydliga där jag menar att jag måste vara glasklar, nämligen
              i att Kuba är en enpartistat. Man kan inte kalla en enpartistat
              för något annat än en diktatur.
            </seg>
            <seg n="14cd404d">
              Däremot finns det ett hot mot Kuba som jag kommer att fortsätta
              bekämpa, ett hot från USA, som själva vill vara de som tar sig
              rätten att tillsätta eller avsätta regimer. Den synen på hur världen
              ska styras ställer jag inte upp på.
            </seg>
            <seg n="3da3113a">
              I Venezuelafrågan: Läs på då, Lars Leijonborg. Läs på om vad
              Liberala ungdomsförbundet har sagt om den militärkupp mot en demokratiskt
              vald president som man försökte genomföra och det stöd som ditt
              ungdomsförbund gav till dessa militärer, dessa odemokratiska krafter.
              Ställ upp på demokratin och den president som faktiskt har ett
              folkligt stöd oavsett vad vi tycker om hans politik!
            </seg>
          </u>
          <note type="speaker" n="d7fffbfd">
            Anf. 21 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-4" n="32d2218d">
            <seg n="89bd06b9">
              Herr talman! Jag tror att de flesta här inne inser att Lars Ohlys
              debattsits är ganska svag. Han säger att det finns de i Svensk-kubanska
              föreningen som har en tveksam demokratisyn. Problemet är att de
              är i majoritet. Svensk-kubanska föreningen har en tveksam demokratisyn
              och tveksam är ett understatement. Genom sitt medlemskap legitimerar
              ju Lars Ohly som en viktig partiledare i Sverige, inom majoritetsblocket,
              en demokratisyn som är en kränkning mot de människor som kanske
              just i dag, kanske just i detta ögonblick, torteras av Castros
              hemliga polis. Det skulle vara välgörande om Lars Ohly hade kraften
              att säga: Nog är nog. Det här ställer jag inte upp på längre.
              Nu lämnar jag Svensk-kubanska föreningen.
            </seg>
            <seg n="ffe70d23">
              Det är väl gott och väl att vara för forskning, men det finns
              redan så mycket forskningsresultat. Vi vet ju vad Sovjetunionen
              under Lenin, under Stalin och också senare gjorde med de oliktänkande.
              Det är dags att komma ut och säga att efter detta kan ingen vettig
              människa kalla sig kommunist. Ingen människa som vill vara demokrat
              kan besudla det begreppet med ordet kommunism. Det är den enda
              vettiga, rimliga slutsats man kan dra av den forskning som redan
              finns, och det är dags för Lars Ohly att göra det.
            </seg>
          </u>
          <note type="speaker" n="3cfc8acf">
            Anf. 22 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-2" n="7ab28b65">
            <seg n="6ae618e1">
              Herr talman! I det dokument som utarbetades vid Högforsmötet
              står en punkt om att Allians för Sverige ska vara öppet mot EU
              och omvärlden. Det är ju någonting som Lars Leijonborg och jag
              har gemensamt tillsammans med Göran och Fredrik.
            </seg>
            <seg n="8ac4f324">
              Det jag tycker är intressant att veta nu när vi diskuterar det
              nya fördraget är Folkpartiets inställning till att exempelvis
              försöka få ett tydligare demokratiskt förankrat beslut här i riksdagen.
              Vad är dina tankar för att klara av att på ett bättre sätt demokratiskt
              förankra det nya fördraget? Jag har som jag sade i en tidigare
              replik föreslagit en del åtgärder i Svenska Dagbladet i dag med
              demokratikonvent, hearingar och större diskussioner ute i Sverige.
              Kan Folkpartiet och Lars Leijonborg ställa upp på den typen av
              aktiviteter så att vi äntligen får en djupare förankring av EU-tanken?
            </seg>
          </u>
          <note type="speaker" n="5cd4a25d">
            Anf. 23 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-5" n="32d2218d">
            <seg n="0e8168a7">
              Herr talman! Jag tycker att det låter som en bra idé. Vi hade
              ju idén att arbetet med den nya grundlag som Sverige möjligen
              ska skaffa sig det har ju precis i dagarna tillsatts en utredning
              om en ny författning skulle bedrivas i konventsform. Med det begreppet
              menar man ju numera en form som suger in väldigt många människor
              i processen. De där sakerna hör ju ihop. Det handlar om hur vi
              på 2000-talet ska ha en bra demokrati på alla nivåer både inom
              vårt land och på unionsnivån i den politiska union som vi deltar
              i. Jag tycker att idén verkar mycket bra, och jag ska gärna diskutera
              utformningen vidare med Maud i Högforsandan och då kommer det
              att bli bra.
            </seg>
          </u>
          <note type="speaker" n="261a1179">
            Anf. 24 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-2" n="161ad1df">
            <seg n="9a4c2606">
              Herr talman! Svensk ekonomi går ganska bra nu. Vi har bra fart
              i exporten och produktionen. Vi har ett läge som är bättre än
              på mycket länge.
            </seg>
            <seg n="4e3730f6">
              Men vi har fortfarande hög arbetslöshet i Sverige, och så länge
              vi har det är det viktigt att vi gör insatser för att få fart
              på arbetsmarknaden och får ökad rörlighet där. Jag är därför glad
              att Lars Leijonborg gör extrareklam för Miljöpartiets friårssatsning,
              som startar från årsskiftet. Den har, som nämndes, också kvällstidningarna
              bidragit till.
            </seg>
            <seg n="1de119eb">
              Succén är given. Folk köar för att få ett friår. En ökad rörlighet
              på arbetsmarknaden är oerhört viktig när arbetslösheten är hög.
              Friåret rör om. Unga arbetslösa får jobb, medan sådana som känner
              sig trötta och instängda i det som de håller på med får en förändring
              och en möjlighet att göra något annat.
            </seg>
            <seg n="53857bd8">
              Det handlar inte bara om att vila upp sig. Av de försök som genomförts
              i tolv kommuner vet vi att många av dem som tar friår också startar
              nya företag och bidrar därigenom till en nödvändig förnyelse av
              svenskt näringsliv. Andra passar på att plugga och höja sin kompetens.
              Friåret gör svenskarna till ett folk som mår bättre, kan mer,
              vågar mer och orkar längre.
            </seg>
            <seg n="e7b35312">
              Om jag får ge ett råd till de fyras gäng bland borgare och bönder,
              och särskilt till Lars Leijonborg, så är det: Sluta gnälla på
              friåret. Det är en billig och effektiv åtgärd. Ni kan inte bara
              titta på utgifterna. Det finns också intäkter i form av minskad
              a-kasseersättning för alla dem som får ett jobb, och alla inblandade
              får högre livskvalitet. Det är en reform som i verkligheten inte
              kostar något men gör människors drömmar möjliga och Sverige bättre.
            </seg>
          </u>
          <note type="speaker" n="a1497638">
            Anf. 25 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-6" n="32d2218d">
            <seg n="2efbeeaa">
              Herr talman! När jag i september 2002 regeringsförhandlade med
              Miljöpartiet var jag, för att få med Miljöpartiet på vagnen, beredd
              att köpa det första friårsförsöket som nu har genomförts, även
              om jag redan då var skeptisk till idén. Nu vet vi en hel del om
              hur friåret i praktiken fungerar. De som får jobb man har undersökt
              detta skulle i stor utsträckning få jobb i alla fall, och de som
              lämnar sina jobb under ett år gör inte särskilt många långsiktiga
              saker.
            </seg>
            <seg n="f0cccad2">
              Nu utmålas att de startar företag och utbildar sig och allt vad
              det är, men de allra flesta gör det som sägs i Aftonbladet, nämligen
              ligger på sofflocket. Därför har Sverige inte råd med detta. Vi
              måste inse att dessa resurser, dessa arbetstimmar, tar vi från
              till exempel vården. Det måste vi ha kraft att våga säga. Av det
              skälet är Folkpartiet bestämt emot att friårsexperimentet fortsätter.
            </seg>
          </u>
          <note type="speaker" n="b0bc1ffb">
            Anf. 26 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-3" n="161ad1df">
            <seg n="f1bc54f9">
              Herr talman! Jag kommer också mycket väl ihåg det. 2002 tyckte
              Lars Leijonborg att friåret var intressant och inget hinder för
              att vi skulle kunna driva en gemensam politik inom det här området
              de närmaste åren.
            </seg>
            <seg n="fc77a354">
              Om han läser statistiken lite noggrannare ser han att bilden
              är en helt annan. Statistiken säger entydigt att av dem som får
              ett friår är det fler som startar företag än av den övriga befolkningen.
              Friåret ger möjligheter för mängder av ungdomar och arbetslösa
              att få ett jobb under ganska lång tid. Det skapar ökad rörlighet,
              som jag nämnde, och gör att vi får in människor på arbetsmarknaden
              på de tomma platser som uppstår när andra får ta ledigt. Det är
              människor som annars riskerar att bli långtidsarbetslösa.
            </seg>
            <seg n="2700faeb">
              Så länge vi har en ganska hög arbetslöshet finns det inget ekonomiskt
              problem med att ge människor en sådan möjlighet. Den ger dem chansen
              att genomföra det som de kanske hela sitt liv längtat efter. De
              får möjlighet att göra någonting annat när de är på väg att gå
              in i väggen. De får den tiden och kan under en period faktiskt
              må lite bättre. På så sätt orkar de kanske med arbetslivet och
              kan uppnå sin vanliga pensionsålder i stället för att behöva förtidspensioneras.
            </seg>
            <seg n="cfedf809">
              Friåret är en satsning som gör att människor får möjlighet att
              genomföra sina drömmar. Jag tycker inte att det är någon viktig
              politisk åtgärd. Jag förstår inte hur borgerligheten kan se den
              som en av sina viktigaste politiska åtgärder om det inte handlar
              om något slags gammaldags lutheranskt tänkande att det väl ändå
              inte går an att människor får möjlighet att själva välja.
            </seg>
          </u>
          <note type="speaker" n="8810f3d9">
            Anf. 27 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-7" n="32d2218d">
            <seg n="ecf32234">
              Herr talman! Nyckelorden i det som Peter Eriksson sade var väl
              så länge arbetslösheten är hög. Ni accepterar att arbetslösheten
              är hög. Vi gör inte det. Ni säger att en får ledigt men någon
              annan får ju jobba. Och då svarar vi, lutheranskt: Båda ska jobba.
              I Folkpartiets Sverige får båda möjligheter att jobba, och det
              är det som vi vill engagera oss för. Det är mycket viktigare än
              ledighetsreformer.
            </seg>
          </u>
          <note type="speaker" n="e03df695">
            Anf. 28 GÖRAN HÄGGLUND (kd):
          </note>
          <u who="goran_hagglund_1439a2" xml:id="i-a4c2222fdd532d97-0" n="5636247d">
            <seg n="f5095c18">
              Herr talman! Låt mig först säga ett par ord med anledning av
              vad som varit. Här har, på goda grunder, sagts mycket om ersättningsnivåer.
              Jag och mitt parti anser att ersättningsnivåerna ska ligga kvar
              på 80 %. I kammaren finns en person som har erfarenhet av att
              ha sänkt ersättningsnivåerna, inte till 65 % men väl till 70 %.
              Han sitter där borta och är i dag statsminister; tidigare var
              han finansminister. Så var det under ett antal år, och under den
              tiden fanns inte de skattesänkningar som av alliansens partier
              föreslås för dem som är låg- och medelinkomsttagare. Socialdemokraternas
              politik innebar höga skatter och låga ersättningsnivåer. Jag anser
              att ersättningsnivån även fortsatt ska vara 80 %.
            </seg>
            <seg n="99c656d3">
              Herr talman! Vems är skulden? Ja, den är vår, och den ökar år
              för år. År 2004 ökar statsskulden, vår gemensamma skuld, med 54
              miljarder kronor till 1 240 miljarder. Nästa år ökar den med ytterligare
              40 miljarder och valåret 2006 ökar den 50 miljarder till.
            </seg>
            <seg n="df889ced">
              Vem skuldbelägger oss så? Jo, det gör han som lyckliggjorde oss
              med boken Den som är satt i skuld är icke fri . Min starka motvilja
              mot skulder bär jag med mig från mitt föräldrahem. Man handlar
              inte förrän man har pengar i näven, brukar min mamma Karin säga,
              skrev han. Det var då. Nu bär han inte på den motviljan längre.
            </seg>
            <seg n="2864c782">
              Tillsammans med kommunisten Lars Ohly underminerar hans regering
              den svenska ekonomin, och man utnyttjar inte den draghjälp som
              den internationella konjunkturen kunde vara. Men man utnyttjar
              Ohly i uppgörelser till och med om försvaret. Hur långt sträcker
              sig samsynen mellan partierna?
            </seg>
            <seg n="ce3d3ca8">
              Är Kubas Castro också i Göran Perssons ögon att föredra framför
              amerikanska presidenter som Clinton och Bush? På partisekreterare
              Ulvskog lät det häromkvällen i Agenda som att det kunde vara hugget
              som stucket.
            </seg>
            <seg n="1a133f6f">
              Jag sade att ni och kommunisterna underminerar den svenska ekonomin
              och inte rätt utnyttjar draghjälpen utifrån. Det är den draghjälp
              som vi alla, alltmer desperat, väntat på. Men ni har inte haft
              något att komma med när arbetslösheten stigit. Nu är den här,
              högkonjunkturen, och det med kraft. Tillväxten i världsekonomin
              är hela 5 % den bästa på nära 30 år. Svensk export växer med 9
              % och vår BNP med 3 %. Tacka omvärlden för det.
            </seg>
            <seg n="2c07bcc8">
              Utnyttjas möjligheterna i vårt land? Inte. Göran Perssons taktik
              är: Gasa så att vi känner draget över valet 2006. Men smakar det
              så kostar det, och skulden bara växer. Bromsandet kommer Riksbanken
              att få stå för.
            </seg>
            <seg n="5d431874">
              Jobben kommer i första hand, säger regeringen som vanligt. Arbetslösheten
              ska pressas tillbaka tiondel för tiondel och slutligen avvecklas.
              Men arbetslösheten biter sig fast, och det nygamla etappmålet
              om 4 % för öppen arbetslöshet är ännu inte i sikte. Det är det
              inte ens när man räknar in de nya AMS-programmens ökning med 20
              000 platser till 111 000 platser och satsar 6 miljarder extra
              i så kallat tillfälligt sysselsättningsstöd till kommunerna nästa
              år och 7 miljarder år 2006.
            </seg>
            <seg n="f6b9942b">
              Många kommuner går på knäna och behöver stöd för verksamheten.
              Regeringen ger det, men med lånade pengar. Men som Göran Perssons
              mamma Karin förstod måste pengar tjänas in. Det är god etik. Det
              måste skapas förutsättningar för att näringslivet ska kunna expandera.
              Det gör det inte i dag. I stället för att avveckla arbetslösheten
              håller vi ledda av en kommuniststödd regering på att avveckla
              det som vi ska leva av.
            </seg>
            <seg n="24ffbef0">
              Vi har i dag 28 000 färre företag i Sverige än år 1994. Är det
              något att fira efter tio år av oavbrutet maktinnehav? Nu hoppas
              vi bara att en bilfientlig politik inte gör att också Saabfabriken
              ryker. Det gör förstås regeringen också. På Näringsdepartementet
              vimlar det av förslag till panikåtgärder som ska göra intryck
              på GM. Under tiden höjer man återigen bensin- och fordonsskatt.
              Vilka signaler ger det? Bort med bilen, signalerar regeringskonstellationen.
            </seg>
            <seg n="f784fe43">
              Socialdemokratin har en del av sina rötter i industrisamhällets
              bruksorter. Jag kommer själv från en av dem, Degerfors. I de samhällena
              känner man sig bortglömd. Socialdemokraterna har vänt dem ryggen.
              Nu är det design, popmusik och kocklandslag som näringsminister
              Pagrotsky vurmar för. Industrin kan slänga sig i väggen.
            </seg>
            <seg n="396ff514">
              Som om den spontana avindustrialiseringen inte går fort nog har
              regeringen tillsammans med Vänstern och tyvärr också tillsammans
              med Centern beslutat att stänga ännu en väl fungerande kärnreaktor.
              Möjligen ser Göran Persson det som en politisk-taktisk triumf
              att splittra de icke-socialistiska partierna i en viktig fråga.
              Men det innebär en mångmiljardkostnad och ökade svårigheter att
              leva upp till våra klimatpolitiska åtaganden. Det leder till ökad
              import av fossileldad elproduktion. Att ersätta kärnkraften med
              vindkraft är orealistiskt. Den Barsebäcksreaktor som vi nu ska
              stänga och som är en av de mindre kan producera åtta gånger mer
              elkraft än hela den svenska vindkraftsparken förmår.
            </seg>
            <seg n="5453248b">
              Herr talman! I mars nästa år är det ett kvarts sekel sedan folkomröstningen
              om kärnkraft. I dag lever vi i en helt annan värld än då. Ingen
              som nu är under 43 år hade rösträtt då. De flesta var inte ens
              födda år 1980. Är det inte dags att också dagens svenskar får
              säga sitt om vi ska behålla eller avveckla kärnkraften? Jag tycker
              det. För att komma ifrån de politiska låsningar som blockerat
              energipolitiken under ett par decennier föreslår jag en ny folkomröstning
              att hållas innan ytterligare en enda reaktor stängs.
            </seg>
            <seg n="032451db">
              Men avvecklingen stannar inte vid kärnkraften. Man avvecklar
              sjukhus också. Vi har drygt 18 000 färre vårdplatser än för tio
              år sedan. Det är en minskning med 40 %. Minskningen av antalet
              vårdplatser motsvarar ett trettiotal sjukhus av samma storlek
              som Örebro universitetssjukhus. Jag vet att vi har bättre behandlingsmetoder,
              och vi har bättre mediciner. Men det kompenserar ändå inte bortfallet
              av vårdplatser. Vårdköerna växer. Det är inte god etik.
            </seg>
            <seg n="c5c84a31">
              Att sätta käppar i hjulet på fungerande verksamheter tycks för
              övrigt ha blivit en av regeringssidans bärande idéer. I likriktningens
              namn ska valfriheten begränsas. Det sker som vi vet inom familjepolitiken
              och också inom barnomsorgen. Hur blir det nu, förresten, när det
              gäller föräldraförsäkringen? Ska ni följa det socialdemokratiska
              kvinnoförbundets krav och ytterligare på politisk väg bestämma
              hur den ska fördelas mellan föräldrarna? Ska ni på politisk väg
              bestämma hur föräldraförsäkringen ska användas?
            </seg>
            <seg n="9a8fe1ac">
              Jag tror att ni kommer att försöka mörka den här frågan över
              valdagen. Det är möjligt att det är en djärv slutsats. Ni vet
              att en stor majoritet av svenska folket är emot alla sådana tankar.
              Jag skulle gärna vilja att statsministern i dag skingrar mina
              misstankar och ger ett klart besked i den här frågan.
            </seg>
            <seg n="f0808ff5">
              Nu är också driftsformerna inom vården som det brukar heta här
              i huset, mer känd som stopplagen för vinstdrivna sjukhus på tapeten
              igen. Varför ska inte sjukhus få drivas med vinst, statsministern?
              Vi kan resonera om det. Borde man inte då också tvinga apotek
              att drivas utan vinstintresse, för att inte tala om läkemedelsindustrin?
              Är det rimligt att de får ge vinst?
            </seg>
            <seg n="5ee7c7ec">
              Vi har i dag en absurd situation som innebär att landstinget
              i Helsingfors kan hålla sig med ett eget vinstdrivande företag
              som säljer vård till utländska privatpatienter. Men man tvingar
              det privatägda Capio att inom ramen för sin överkapacitet sluta
              ta emot svenska privatpatienter. Hur hänger det ihop? Går det
              att göra det begripligt? Varför stoppa det ena och tillåta det
              andra? Er politik hänger inte ihop.
            </seg>
            <seg n="5c348208">
              S:t Görans sjukhus i Helsingfors det som Göran Persson helst
              vill åt har drivits så att både personal och patienter är nöjda.
              Effektiviteten är högre än i landstingsdrivna sjukhus. Varför
              ska också den här verksamheten drivas ut ur vårt land?
            </seg>
            <seg n="4bcb4240">
              I den allians som fyra partier bygger tillsammans är vi eniga
              om att arbete måste stimuleras och bidragsberoende minimeras.
              Vi och Moderaterna har olika syn på hur stora ersättningarna i
              försäkringssystemen ska vara. Men i Allians för Sverige vill alla
              beivra missbruk av vårt försäkringssystem.
            </seg>
            <seg n="dacaa889">
              Jag vet inte om ni kommer ihåg det. För ett par år sedan, år
              2002, tog Alf Svensson upp frågan om fusk och överutnyttjande
              till debatt. Han tillbakavisades med harm av alla ledande socialdemokrater.
              Jag anser att vi behöver en diskussion om etik och om hur socialförsäkringssystemen
              utnyttjas och ibland missbrukas.
            </seg>
            <seg n="e2b52e1d">
              Nyligen visade Riksförsäkringsverket med förra statsrådet Anna
              Hedborg i spetsen att fyra av tio tycker att det är okej att sjukskriva
              sig om man känner sig trött. Lika många tyckte att det var okej
              om man var osams på jobbet. Ju yngre man är, desto mer förståelse
              visar man dem som överutnyttjar systemet.
            </seg>
            <seg n="7153427c">
              Sjukskrivningsminister Hans Karlsson ser inga fel på systemet
              över huvud taget och heller inga mänskliga tillkortakommanden.
              Jag kan inte tro att han saknar, låt oss kalla det, sjukdomsinsikt.
              Men han är feg och vågar inte tackla problemet. Det är ynkligt
              och oacceptabelt.
            </seg>
            <seg n="1aaeb7e5">
              Det grundläggande problemet är förstås att hundratusentals av
              den dryga miljonen människor i arbetsför ålder som står utanför
              arbetsmarknaden inte får möjlighet att komma in på banan igen.
              De måste beredas ökade möjligheter att göra det.
            </seg>
            <seg n="1ae586df">
              Vi efterlyser exempelvis kraftfullare åtgärder för att komma
              åt diskrimineringen av invandrare och nya svenskar på arbetsmarknaden.
              Vi har i vårt budgetalternativ anslagit 2,8 miljarder kronor ytterligare
              för en ny rehabiliteringsförsäkring för att få ned de extremt
              höga ohälsotalen. Regeringen gör ingenting trots att man nu i
              flera år har haft en utredning i sin byrålåda som föreslår precis
              hur man kan göra.
            </seg>
            <seg n="4bdf048d">
              Herr talman! Vi undrar vad regeringen gör för att bättre ta till
              vara många äldre människors lust att göra en insats även efter
              fyllda 65 år. Vi har föreslagit halverad skatt på förvärvsarbete
              för dem som, frivilligt naturligtvis, fortsätter att jobba efter
              65 års ålder. I budgetpropositionen antyder regeringen att man
              har intresse av samma sak. Ambitionen finns där men än så länge
              inga åtgärder. Det skulle uppskattas om statsministern kan säga
              något om det.
            </seg>
            <seg n="b69bf2d8">
              När de gamlas krafter ebbat ut behöver de en värdig och god omvårdnad.
              De ska inte sitta var och en ensam hemma vid sitt köksbord med
              en ljummen, näringsfattig aluminiumfolielåda med mat framför sig,
              i all hast ditsatt av en jäktad person från hemtjänsten. Det är
              en person som för den gamla blir ännu ett ansikte i raden av hastigt
              passerande vänliga men okända besökare. Det äldreboende som en
              gång kallades ålderdomshem var för många en mer människovärdig
              miljö. Utan mänsklig samvaro dör människor sakta också om de skulle
              få tillräckligt med mat.
            </seg>
          </u>
          <note type="speaker" n="5141f9bc">
            Anf. 29 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-2" n="92f5d34d">
            <seg n="0b4f3917">
              Herr talman! Göran Hägglund sade att det till och med finns en
              försvarsuppgörelse mellan Vänsterpartiet och regeringen. Det är
              inte riktigt sant. Jag har skrivit en motion med en mängd olika
              yrkanden med anledning av den försvarspolitiska proposition som
              regeringen har lagt fram.
            </seg>
            <seg n="d50842d2">
              Däremot har vi en överenskommelse i budgetfrågor. Den överenskommelsen
              bygger på det som Försvarsberedningen var överens om i varje fall
              majoriteten av beredningen. Den majoriteten formades bland annat
              av Kristdemokraterna, Göran Hägglunds parti.
            </seg>
            <seg n="1198896c">
              I övrigt har vi inte en överenskommelse. Till skillnad från Miljöpartiet
              har vi inte gett upp vår politik för att få sitta med vid bordet.
              Därför är min fråga till Göran Hägglund: Vad i sak anser Göran
              Hägglund är så förfärligt med Vänsterpartiets försvarspolitik?
              Vilka yrkanden i vår motion eller i övrigt framförda krav från
              Vänsterpartiet anser du är fullständigt orimliga?
            </seg>
          </u>
          <note type="speaker" n="996d0ef6">
            Anf. 30 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-1" n="5636247d">
            <seg n="afd251e0">
              Herr talman! Först och främst vill jag säga att när det gäller
              försvaret så har Vänsterpartiet självfallet ett inflytande över
              försvarspolitiken vad gäller nivåerna. Är man med och bestämmer
              hur mycket pengar som ska anslås till området efter förhandlingar
              med Socialdemokraterna och Miljöpartiet bestämmer man också möjligheterna
              för vilka uppgifter som försvaret klarar av att utföra. Det är
              en självklarhet; man har ett inflytande på det området.
            </seg>
            <seg n="8cd935df">
              Frågan om Försvarsberedningen togs upp. Där fanns ytterligare
              två parametrar att ta hänsyn till. Den ena handlar om de internationella
              insatserna. Den andra handlar om en beräkning när det gäller utrymmet
              för att klara de uppgifter som Försvarsberedningen ville att man
              skulle ha. Vår uppfattning är att en besparing på 3 miljarder
              kronor gör att vi inte kan klara både de internationella insatserna
              och det som Försvarsberedningen säger att man skulle vilja göra.
              Vi tror att den budget som Vänstern och Socialdemokraterna är
              överens om är för snäv. Det tror jag att framtiden också kommer
              att visa.
            </seg>
            <seg n="1c3f8e7f">
              Vad är det som är förfärligt med Vänsterpartiets försvarspolitik?
              Jag har inte läst årets motion. Men om man går tillbaka ett antal
              år ser man att det inte råder någon tvekan om att Vänsterpartiet
              ser en annan typ av försvar på en helt annan ekonomisk nivå än
              den som har varit den traditionellt svenska. Under de senaste
              åren kan man rimligtvis inte ha haft någon annan uppfattning eftersom
              man har förhandlat ihop sig med Socialdemokraterna och därmed
              påverkat och fått gehör för sina idéer. På andra områden kanske
              man har fått ge sig.
            </seg>
            <seg n="a077856b">
              Vänsterpartiet har i grunden en annan uppfattning om försvarspolitiken
              än den som en majoritet av kammarens ledamöter har. Det tror jag
              att man skulle få se för den händelse att Vänstern släpptes fri
              och skrev sin egen politik.
            </seg>
          </u>
          <note type="speaker" n="33dc0b06">
            Anf. 31 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-3" n="92f5d34d">
            <seg n="01e5a592">
              Herr talman! Det lät som om det var oerhört förfärligt att Vänsterpartiet
              hade ett inflytande på försvarspolitiken. När jag frågade vad
              det är som är så förfärligt kvarstår det att det är att Vänsterpartiet
              står för samma nivå på besparingar som Kristdemokraterna stod
              för i våras. Det är vad som är så förfärligt i Vänsterpartiets
              försvarspolitik!
            </seg>
            <seg n="fa268537">
              Visst har vi ett inflytande på nivåerna när vi diskuterar och
              förhandlar om budgeten. Självfallet står vi för den överenskommelsen.
              Vi tycker att den är bra. Vi tycker att den ger möjlighet till
              besparingar, men den gör också att försvaret kan fullgöra de uppgifter
              som vi är överens om. Däremot är vi mycket kritiska till EU:s
              militarisering, till att svenska soldater skulle kunna skickas
              utomlands utan FN-mandat och till en mängd andra förslag i försvarspropositionen.
              Detta kommer vi att kvarstå vid.
            </seg>
          </u>
          <note type="speaker" n="b1362dbf">
            Anf. 32 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-2" n="5636247d">
            <seg n="d11cef11">
              Herr talman! Jag tror att Vänsterpartiet i grunden har en annan
              politik än den som man kompromissar ihop sig om med de andra partierna.
              Jag tillåter mig att vara tvivlande när det gäller Vänsterpartiets
              grundsyn på frågor om demokrati och diktatur. Det har illustrerats
              tidigare under det samtal som har förts här i kammaren.
            </seg>
            <seg n="e77e15ad">
              Socialdemokraterna hade en möjlighet att nå en uppgörelse som
              85 % av kammarens ledamöter stod bakom, men man lät sig styras
              av Vänsterpartiet. Nu kan det komma att bli ett försvarspolitiskt
              beslut bakom vilket enbart 40 % av kammarens ledamöter står. Det
              här tycker jag är bekymmersamt för vårt land. Jag hade velat se
              en bred uppslutning av samtliga demokratiska partier i kammaren
              omkring en försvarsuppgörelse som gjorde att vi också var aktiva
              i kampen för vår fred och frihet på den internationella arenan.
            </seg>
          </u>
          <note type="speaker" n="330e9844">
            Anf. 33 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-3" n="7ab28b65">
            <seg n="8721b2f6">
              Herr talman! Göran Hägglund nämnde ingenting om EU:s framtid
              i sitt huvudanförande. Av den anledningen skulle jag vilja ställa
              en kort fråga till honom. Jag vet att du är en varm EU-anhängare
              och att du tycker att det är viktigt att svenska folket är delaktigt
              i EU:s framtid. Jag önskar veta vad Kristdemokraterna vill göra
              för att förankra det nya fördraget på ett bättre sätt. Är du också
              beredd att ställa upp, precis som Fredrik och Lars, på ett demokratikonvent
              eller liknande för att kunna förankra det här beslutet bättre
              hos svenska folket?
            </seg>
          </u>
          <note type="speaker" n="08b7b9b8">
            Anf. 34 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-3" n="5636247d">
            <seg n="d5ebdf00">
              Herr talman! Vi är minst lika angelägna som andra om att få en
              situation där EU blir mer av en naturlig del av svenska folkets
              vardag. Vi måste komma bort från de gamla låsningar som finns
              och diskutera innehållet i det samarbete som vi har. Det är oerhört
              viktigt att det blir en dialog människor emellan där det inte
              bara är megafoner som talar om hur det ska vara. Det måste bli
              en riktig dialog om innehållet i EU-samarbetet där man tar upp
              problem, men naturligtvis också alla de möjligheter som det medför.
            </seg>
            <seg n="a327911c">
              Vi är beredda att diskutera varje form av diskussioner och dialoger
              som gör att diskussionen blir mer aktiv än vad den har varit.
              Vi har också i riksdagen föreslagit till exempel nya arbetsformer
              som gör att fler ledamöter skulle involveras i arbetet för att
              göra detta till en fråga som diskuteras i större utsträckning
              här men också på andra nivåer i vårt samhälle. Den stora diskussionen
              om EU kvarstår nog i stor utsträckning att föra för oss tillsammans.
              Där har vi ett gemensamt beting.
            </seg>
          </u>
          <note type="speaker" n="5c0701ff">
            Anf. 35 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-4" n="7ab28b65">
            <seg n="0db0fbc3">
              Herr talman! Jag tycker att det är bra att Göran Hägglund bejakar
              det. Det som jag tror är viktigast av det du säger är kanske inte
              debatten här i riksdagen utan debatten ute bland svenska folket.
              Det finns en tveksamhet och det finns en oro. Folk tror att det
              står saker i fördraget som inte står där. Därför är vi alla ansvariga
              för att göra människor delaktiga. Just den delen tycker jag är
              det viktiga för att man ska kunna uppleva att beslutet här i riksdagen
              också är demokratiskt.
            </seg>
          </u>
          <note type="speaker" n="2afb6155">
            Anf. 36 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-4" n="161ad1df">
            <seg n="428177b5">
              Herr talman! Göran Hägglund tog upp kärnkraftsfrågan i sitt inlägg.
              Maud Olofsson verkar inte vilja diskutera den, så jag får väl
              ta den bollen. Göran Hägglund och jag i alla fall Kristdemokraterna
              och Miljöpartiet hade för inte så hemskt länge sedan ungefär samma
              ståndpunkt när det gäller kärnkraftens problem. Vad jag vet har
              de inte förändrats i sak något vidare.
            </seg>
            <seg n="c1bb1efc">
              Möjligen kan man säga att det har tillkommit ytterligare ett
              problem de senaste åren, och det är terroristhotet mot kärnkraften
              som många pratar om i dag. Det är ett väldigt sårbart system ur
              terrorsynpunkt. Ur den aspekten är det också lämpligt att man
              plockar bort ett aggregat som Barsebäck 2 som ligger oerhört nära
              ett område där flera miljoner människor bor.
            </seg>
            <seg n="32d9188e">
              Varken Kristdemokraterna eller Miljöpartiet är egentligen med
              i trepartiöverenskommelsen om kärnkraften. Men i debatten har
              det förekommit ganska stora diskussioner om el. Har vi tillgång
              till el så att det räcker i framtiden om man stänger av det här
              aggregatet i Barsebäck? Det är en fråga som en hel del politiker
              har visat en oro inför.
            </seg>
            <seg n="b0608dd5">
              Jag vill ställa en enkel fråga till Göran Hägglund: Tycker du
              att vi måste ersätta den el om försvinner om man stänger av aggregatet
              i Barsebäck med ny el? Hur mycket måste man ersätta den med? Räcker
              det med lika mycket, eller måste det vara dubbelt så mycket, fem
              eller tio gånger så mycket?
            </seg>
          </u>
          <note type="speaker" n="a062093d">
            Anf. 37 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-4" n="5636247d">
            <seg n="e74de69d">
              Herr talman! Frågan är först och främst: Är det klokt att stänga
              av en reaktor? Jag anser att det inte är klokt. Den direkta kostnaden
              för folkhushållet är 67 miljarder kronor. Du får väldigt många
              friår för det, Peter Eriksson. Men det innebär också högre elpriser,
              och det innebär kanske framför allt en försämring av Sveriges
              möjligheter att leva upp till våra åtaganden när det gäller utsläppen
              av växthusgaser. Däri ligger det allvarligaste problemet.
            </seg>
            <seg n="d0c4b7c8">
              Vi har också, som Peter Eriksson vet, ett problem med överföringen
              från norra till södra Sverige. Detta gör att om vi får en vinter
              som är något kallare än normalt, eller kanske normal, kommer det
              att leda till en större import än annars från omvärlden. Den importen
              handlar om el som är producerad med kolkraft i Tyskland, Polen
              eller Danmark. Det kan också vara kärnkraftsel från våra östra
              grannländer Finland och Ryssland. Jag kan inte se det kloka för
              folkhushållet i att betala dyra pengar för att importera från
              någon annan och dessutom lägga stora pengar till reaktorägarna
              för att de ska stänga ned en fullt fungerande verksamhet.
            </seg>
          </u>
          <note type="speaker" n="8d203dfc">
            Anf. 38 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-5" n="161ad1df">
            <seg n="95b8cfe1">
              Herr talman! Jag fick inget svar på min fråga om hur mycket man
              skulle behöva ersätta med. Jag tycker att det är intressant. Man
              kan ju se saker ur olika perspektiv. Man kan blåsa upp något slags
              oro för att vi kommer att frysa på vintrarna, för att vi inte
              kommer att ha råd och för att det inte kommer att finnas el så
              att det räcker till alla. Jag lät en tjänsteman på mitt kansli
              titta på hur det i själva verket ser ut.
            </seg>
            <seg n="6c687562">
              Sedan 2001 har det skett en minskning av elanvändningen i Sverige
              som motsvarar ungefär två sådana aggregat som Barsebäck 2. Skogsindustrin
              i Sverige planerar just i dag ganska stora investeringar. Det
              innebär en ökad elproduktion från biobränslen som motsvarar ytterligare
              ett aggregat som Barsebäck 2. Sedan har kraftvärmen ökat successivt
              de senaste tre åren. Den ökningen motsvarar mellan ett halvt och
              ett aggregat som Barsebäck 2. Kärnkraftsindustrin i Sverige planerar
              också stora investeringar. Det kostar i och för sig mer att satsa
              på kärnkraft, men de planerar i alla fall att bygga ut kapaciteten
              i de aggregat som finns kvar. Den utbyggnaden motsvarar ungefär
              ett Barsebäck 2. Det blir ungefär fyra och ett halvt om man tänker
              efter riktigt noga.
            </seg>
            <seg n="71d9fb93">
              Sedan har vi en nordisk elmarknad som ni vet. Under de senaste
              åren har Norge minskat sin elanvändning med motsvarande tre aggregat
              som Barsebäck 2. Sedan finns det de som vill att vi ska sluta
              exportera el till Finland. De vill till och med bygga ett nytt
              kärnkraftverk i Finland. Om vi slutar exportera el till Finland
              innebär det att vi minskar med motsvarande ett aggregat som Barsebäck
              2. Nu vill han inte att jag ska fortsätta den här uppräkningen.
              Men om vi importerar i den kabel som redan finns innebär det ytterligare
              ett aggregat som Barsebäck 2. Om vi bygger en ny kabel motsvarar
              det ytterligare ett Barsebäck 2. Jag kom fram till att det blir
              tio och ett halvt.
            </seg>
          </u>
          <note type="speaker" n="cee4d672">
            Anf. 39 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-5" n="5636247d">
            <seg n="8321e5b9">
              Herr talman! Det är bra med de här kablarna eftersom de gör marknaden
              mer effektiv och innebär att varje land behöver mindre egen energiproduktion.
              Vi kan utnyttja styrkor i respektive lands produktion. Vi bejakar
              förstås alla energieffektiviseringar. Vi tycker att det är bra
              med alternativ, men vi tror att det är oklokt att stänga ned fungerande
              kärnkraftverk. Det kostar mycket pengar, och det är miljömässigt
              felaktigt att göra på det viset.
            </seg>
            <seg n="59c63844">
              Peter Eriksson låter antyda att vi skulle ha ett överskott, men
              det är fel. Om det skulle vara så vore väl det kloka för oss att
              exportera den el som vi har i överskott för att på det sättet
              ersätta kolkraftverk i andra länder. De drabbar ju också oss,
              vår miljö och naturligtvis också kommande generationers miljö.
              Ni tänker fel, Peter Eriksson.
            </seg>
          </u>
          <note type="speaker" n="1c3df8cc">
            Anf. 40 LARS OHLY (v):
          </note>
          <u who="lars_ohly_5b94d8" xml:id="i-f524f6f2248864d2-0" n="92f5d34d" next="i-3114bf410798bf79-0">
            <seg n="b07710fd">
              Herr talman! Den senaste veckan har Vänsterpartiet och jag stått
              i fokus för den politiska debatten. Denna debatt, som i sak inte
              är ny och som inte heller bygger på några nyheter, gör det svårt
              att i dag få utrymme för att diskutera de stora utmaningar vi
              står inför i Sverige och internationellt.
            </seg>
            <seg n="a8561d4a">
              Naturligtvis skulle det vara klargörande om vi i dag på allvar
              kunde diskutera det upptrappade våldet i Palestina, den fortgående
              israeliska ockupationen och byggandet av en apartheidmur på palestinskt
              landområde.
            </seg>
            <seg n="6604cebc">
              Visst skulle jag vilja diskutera situationen i Darfur i Sudan
              och hur vi ska kunna bidra till att mördandet, våldtäkterna och
              trakasserierna av oskyldiga människor upphör.
            </seg>
            <seg n="333bd41e">
              Jag skulle vilja prata om den olagliga ockupationen av Irak och
              det kaos som USA:s folkrättsvidriga krig har åstadkommit.
            </seg>
            <seg n="84f7b193">
              Jag skulle vilja tala om vad som måste göras för att uppmärksamma
              och få ett slut på mördandet av fackligt aktiva och journalister
              i Colombia, ett land som ofta benämns som demokratiskt.
            </seg>
            <seg n="1657bddb">
              Jag skulle också gärna ta debatten om mäns ansvar för mäns våld
              mot kvinnor och hur kvinnor systematiskt diskrimineras och underordnas
              i vårt samhälle likväl som internationellt.
            </seg>
            <seg n="9e136da9">
              Jag skulle vilja lägga ut texten om Moderaternas sanslösa slag
              mot arbetslösa och sjuka som dessutom direkt skulle leda till
              att lönerna för dem med sämst villkor skulle sjunka och vi skulle
              få ett samhälle med arbetande fattiga, så kallade working poor
              . Jag skulle gärna sätta det i relation till de löneökningar som
              svenska direktörer har skaffat sig som gör att de nu leder löneligan
              i den europeiska unionen.
            </seg>
            <seg n="978cfbec">
              Jag skulle vilja tala om hur den fortsatta avvecklingen av kärnkraften
              ska kunna genomföras nu när vi har en överenskommelse om att stänga
              Barsebäck 2. Jag skulle vilja tala om hur denna avveckling ska
              kunna kombineras med en satsning på förnybara energikällor.
            </seg>
            <seg n="b1cacf54">
              Jag skulle vilja tala om behovet av nya bostäder och hotet mot
              en rättvis bostadspolitik när marknadskrafterna tillåts styra
              alltmer.
            </seg>
            <seg n="e6d7b306">
              Jag skulle vilja föra en lång argumentation för en folkomröstning
              om EU:s nya grundlag till försvar för demokratin och alliansfriheten
              och angripa EU:s militarisering.
            </seg>
            <seg n="79fe2046">
              Men utrymmet för sakpolitiska debatter är just nu litet. Människors
              frågor baseras ofta på vad medierna speglar, och människors frågor
              kan aldrig avfärdas utan måste alltid tas på allvar. Förutom mängder
              av exempel på stöd för mig har jag också mött en oro bland människor
              över Vänsterpartiets och min inställning till samhällsutvecklingen
              och demokratin. Den tid jag nu har ska jag försöka använda till
              att besvara de frågorna.
            </seg>
            <seg n="915f1317">
              Låt mig börja med några citat.
            </seg>
            <seg n="294e8e6c">
              I Sovjetunionen skapades väldigt tidigt maktstrukturer som bäddade
              för korruption, rövslickeri och angiveri. Det sovjetiska kommunistpartiet
              blev ett helt stelt parti, som trots sitt stora medlemsantal inte
              representerade folket på något sätt.
            </seg>
            <seg n="5334d8b1">
              Jag måste vara ärlig mot mig själv och helt enkelt säga att jag
              har haft fel. Är man inte klar på den punkten att man har haft
              grundläggande fel, då kommer man aldrig att få något förtroende
              i fortsättningen.
            </seg>
            <seg n="7f8fd6db">
              Det här låter ju som någonting som jag skulle kunna säga i dag,
              och det gör jag gärna, men jag har också sagt det 1992, och det
              är nödvändigt för att förtydliga min inställning till vårt partis
              historia och till de länder som kallade sig socialistiska att
              upprepa dessa tydliga ställningstaganden.
            </seg>
            <seg n="809379be">
              I den senaste tidens debatt finns en sorts avståndstagande från
              all sorts utveckling av tankar och idéer. Ingen ska tillåtas att
              någonsin ha tyckt, sagt eller tänkt saker som man sedan haft anledning
              att ompröva, öppet och sökande. Men vi måste tillåta oss omprövning
              och tvivel. Vi måste också tillåta oss att ha fel och ibland ha
              haft fel. Det gäller oss alla. Annars förgrovas det politiska
              samtalet, demokratin urholkas, och det blir omöjligt att föra
              en debatt med respekt för olika uppfattningar. Risken är att vi
              hamnar i en situation där McCarthys spöke återuppväcks i Sverige,
              där toleransen för andra uppfattningar än de egna går förlorad
              och där det demokratiska samtalet upphör.
            </seg>
            <seg n="4c2876b6">
              Den senaste veckan har inte varit nyansernas och det sansade
              samtalets bästa period i Sverige. Det höga tonläget försvårar
              och ibland omöjliggör resonemang, historiska förklaringar, fördjupning
              och analys. I stället ikläder sig en del rollen som förhörsledare,
              åklagare och domare samtidigt. Naturligtvis har alla rätt att
              kräva att jag och Vänsterpartiet i den här situationen är tydliga
              och svarar på de, ofta mycket berättigade, frågor som ställs.
              Men vi får inte föra en debatt som skymmer de verkliga motsättningarna
              i politiken. Det är ju lätt att få för sig att den som gör det
              har någonting att dölja.
            </seg>
          </u>
          <note n="d8eab89d">
            Vänsterpartiets demokratisyn utvecklas i vårt partiprogram, som
            antogs av kongressen i februari. Där står det bland annat så här:
          </note>
          <u who="lars_ohly_5b94d8" xml:id="i-3114bf410798bf79-0" n="92f5d34d" prev="i-f524f6f2248864d2-0">
            <seg n="d8f8ff32">
              Folkets politiska makt ska utövas av riksdagen, tillsatt genom
              allmänna, fria och rättvisa val, där mandaten fördelas proportionellt
              mellan partier. Regeringen ska vara ansvarig inför riksdagen.
            </seg>
            <seg n="3b83a4b4">
              Några av den politiska demokratins viktigaste byggstenar är föreningsfriheten,
              yttrande- och tryckfriheten, offentlighetsprincipen och meddelarfriheten.
              Alla människors lika värde innebär att diskriminering på grund
              av kön, funktionshinder, sexuell läggning eller könsidentitet,
              ålder, hudfärg, kulturell eller etnisk bakgrund, religion etcetera
              aldrig kan tolereras.
            </seg>
            <seg n="157b440d">
              Utan ett väl fungerande rättsväsende undergrävs demokratin, och
              den starkares rätt blir lag. Domstolarna ska vara självständiga.
              De ska inte ha politiska befogenheter, och de ska själva stå fria
              från politisk maktutövning.
            </seg>
            <seg n="49c84c10">
              Detta är den demokratisyn jag och Vänsterpartiet omfattar.
            </seg>
            <seg n="8df5d812">
              En del säger att vi inte har lärt tillräckligt av vår historia.
              Det ska vi ta på allvar. Inte för att någon kan hävda att Vänsterpartiet
              varit otydligt utan för att det är ett rimligt krav att ställa
              att vi fortsätter att vara fullständigt öppna med de lärdomar
              som historien har gett oss. Samtidigt finns det otaliga exempel
              på vår inställning till demokrati och på vår uppgörelse med den
              socialism som byggde på förtryck och diktatur. Den uppgörelsen
              är, har varit och ska fortsättningsvis vara tydlig. Här finns
              inte utrymme för några tveksamheter.
            </seg>
            <seg n="66af8404">
              I frågan om hur Vänsterpartiet ser på Kuba har vår partistyrelse
              uttalat att på Kuba saknas grundläggande medborgerliga och politiska
              rättigheter. Den kubanska lagstiftningen innehåller begränsningar
              av yttrandefriheten, förenings- och församlingsfriheten och pressfriheten
              som inte är acceptabla i ett demokratiskt samhälle. Landets domstolar
              saknar oberoende och opartiskhet, och rättegångsordningen kränker
              den åtalades rätt till en rättvis rättegång.
            </seg>
            <seg n="ab1a935f">
              Det finns inte heller här utrymme för någon som helst tveksamhet
              om Vänsterpartiets inställning till demokratin, på Kuba eller
              någon annanstans. Men denna tydlighet i form av krav på demokratisering
              och demokratiska fri- och rättigheter innebär inte att vi nonchalerar
              de allvarliga hot mot Kubas självbestämmande som USA:s olagliga
              ekonomiska blockad utgör. Inte heller får vi blunda för USA:s
              planer att införa en lydregim på Kuba. Det amerikanska hotet är
              konkret och påtagligt. I den amerikanska administrationens ögon
              är det kubanska folkets brott att det gjorde uppror mot den USA-stödda
              diktatorn Batista, liksom det chilenska folkets brott var att
              det valde en socialistisk president, vilket fick USA att initiera
              en fascistisk kupp mot demokratin.
            </seg>
            <seg n="66de84b6">
              År 1975 besökte Olof Palme Kuba, och han sade bland annat följande:
              På Kuba är revolutionen ännu inte två årtionden gammal. Men ni
              har ändå åstadkommit mycket. Kuba, ett blockerat land, intar på
              utbildningens och hälsovårdens område den första platsen i hela
              Latinamerika. Detta har skett under stora personliga uppoffringar.
              Jag förstår den stolthet ni kubaner måste känna, när ni ser era
              barn gå i skolan, och de sjuka och gamla få vård. Och ni har med
              stor kraft och framgång utrotat arbetslösheten.
            </seg>
            <seg n="2ba08921">
              På en presskonferens sade Olof Palme även om Kuba att den demokratiska
              processen också nått betydande framsteg. Upprättandet av folkmaktsorgan
              i Matanzasprovinsen är ett bevis på detta. Det är helt möjligt
              för en socialdemokrat att föra en dialog i det här landet. Jag
              citerar inte de här orden för att ursäkta otydlighet. Men jag
              vill ifrågasätta den historielöshet som leder till att sammanhang
              fördunklas och det historiska perspektivet försvinner.
            </seg>
            <seg n="5ada77c8">
              I dag måste vi vara mycket tydligare än så. Om man frågar människor
              i Sverige vad de förknippar med begreppet kommunism är svaret
              säkert entydigt från de flesta. Begreppet förknippas med diktatur
              och förtryck och med alla de exempel på övergrepp som begåtts
              i kommunismens namn. I den bemärkelsen är jag självklart inte
              kommunist. Det vet naturligtvis mina politiska motståndare, och
              det vet också journalisterna.
            </seg>
            <seg n="ceacc9ba">
              Människor som själva utsatts för förbrytelser i kommunismens
              och socialismens namn har svårt att förstå hur någon kan använda
              begreppet. Andra anser att begreppet skymmer den diskussion som
              är väsentlig i dag för människor att föra, hur kapitalets makt
              kan brytas och demokratin utvidgas.
            </seg>
            <seg n="bd56b137">
              Jag har stor förståelse för de här invändningarna. Det är endast
              genom att tydligt ta avstånd från alla former av förtryck och
              inskränkningar av demokratiska fri- och rättigheter som någon
              förtjänar att tas på allvar. Än viktigare än att vara tydlig om
              historiska misstag är att vara tydlig i ställningstaganden i dag.
            </seg>
            <seg n="acc81fc4">
              Men om jag inte är kommunist i den bemärkelse som blivit gängse
              i Sverige, vad är jag då? År 1998 bevistade jag det sydafrikanska
              kommunistpartiets kongress. Nelson Mandela talade till kongressen,
              som han har talat till alla kommunistpartiets kongresser sedan
              befrielsen från apartheid, och förärades ett hedersmedlemskap
              i partiet. Partiet var en av grundarna av befrielserörelsen ANC
              och är fortfarande en del av den trepartsallians som styr det
              demokratiska Sydafrika i dag. Under kampen mot apartheid var det
              sydafrikanska kommunistpartiet ledande i kampen för frihet från
              förtryck och rasåtskillnad.
            </seg>
            <seg n="cb80d6a2">
              I Colombia arbetar colombianska kommunistpartiet för frihet från
              förtryck och en utveckling av demokratin. I den kampen har mängder
              av partiföreträdare, fackföreningsledare och journalister mist
              livet.
            </seg>
            <seg n="959b4361">
              I provinsen Kerala i Indien styr kommunistpartiet sedan lång
              tid efter att ha vunnit majoritet i fria och rättvisa val. Där
              finns en utveckling av demokratin. Människors deltagande i beslutsprocesser
              har utvecklats till en deltagardemokrati som ger människor betydligt
              mer makt över både sin vardag och samhällsutvecklingen i stort
              än vad den enbart formella demokratin ger.
            </seg>
            <seg n="87ccac76">
              Den brasilianske biskopen Dom Helder Camara sade: När jag ger
              de fattiga mat kallas jag för helgon. När jag frågar varför de
              fattiga inte har någon mat kallas jag för kommunist. Det finns
              inte bara en kommunism, lika lite som det finns en socialism,
              en liberalism eller en konservatism. Den som påstår det målar
              i svart och vitt och förhindrar den spännande debatt om olika
              alternativ i politiken som är nödvändig i ett demokratiskt samhälle.
            </seg>
            <seg n="fa4f3299">
              Sovjetkommunismen är död och begraven. Ingen vill återuppväcka
              liket. Men jag tror inte heller att det egentligen är mitt eller
              Vänsterpartiets fel. Vårt brott är att vi är motståndare till
              kapitalismen. Vårt brott är att vi vill förändra samhället och
              inte acceptera de begränsningar av demokratin som vårt samhälle
              genomsyras av. Det här framgick med all önskvärd tydlighet i en
              ledare i Dagens Nyheter i lördags och framgår för övrigt också
              av ledaren i dag. Man får nämligen inte tala om att utvidga demokratin,
              enligt DN, eftersom man då tunnar ut demokratibegreppet.
            </seg>
            <seg n="f92048ef">
              Också Socialdemokraterna får sig en släng av sleven: Göran Persson
              och alla hans föregångare inom socialdemokratin har också stökat
              till det genom att koppla ihop politiska stridsfrågor med demokrati,
              exempelvis demokratisk socialism, social demokrati och ekonomisk
              demokrati. Det finns ingen demokrati av någondera sorten, skriver
              tidningen.
            </seg>
            <seg n="5857a5e3">
              Att ifrågasätta att de som äger kapital och företag har mer makt
              än de anställda blir i denna tappning en förbrytelse mot demokratin,
              att kritisera att män som grupp har väsentligt mer makt och inflytande
              än kvinnor likaså. Kan det ens vara förenligt med DN:s demokratibegrepp
              att anse att det är ett problem att många människor saknar makt
              och inflytande trots att vi har formella demokratiska rättigheter
              som allmän och lika rösträtt?
            </seg>
            <seg n="e82708ab">
              När allt målas i svart eller vitt finns inget utrymme för nyanser.
            </seg>
            <seg n="01471b65">
              I den senaste tidens debatt har jag fått berättigad kritik för
              att jag 1983 sade att inskränkningar av demokratiska fri- och
              rättigheter ibland kan vara försvarbara. Uttalandet var felaktigt.
              Men det är faktiskt värre om någon i dag skulle försvara inskränkningar
              av demokratiska fri- och rättigheter. Gör någon det?
            </seg>
            <seg n="c748af8b">
              I denna kammare har företrädare för olika partier försvarat att
              det så kallade kriget mot terrorismen inneburit just inskränkningar
              av människors frihet, av mänskliga rättigheter och av rättssäkerhet.
              I denna kammare har ledamöter försvarat att tre svenskar av somaliskt
              ursprung fråntogs sina medborgerliga rättigheter och tvingades
              leva på allmosor på grund av obevisade anklagelser om terrorism.
              I denna kammare har ledamöter uttryckt förståelse för att USA
              fängslat hundratals påstådda terrorister i fångläger utan rätt
              till försvarare.
            </seg>
            <seg n="22302c04">
              Det finns en mängd ställningstaganden i dag där vi har anledning
              att vara mycket tydliga: Inga inskränkningar av demokratiska fri-
              och rättigheter, mänskliga rättigheter eller rättssäkerhet kan
              någonsin försvaras med högre mål eller andra, påstådda eller verkliga,
              framgångar.
            </seg>
            <seg n="547de830">
              Herr talman! Vi är inte beredda att ge upp vår kritik av kapitalismen.
              Vi är inte heller beredda att ge avkall på våra krav om utvidgning
              av demokratin till arbetsplatserna och ekonomin. Vi kommer aldrig
              att acceptera den könsmaktsordning som leder till att kvinnor
              systematiskt underordnas och diskrimineras. Vi är inte beredda
              att bli ett parti som upphör att kritisera den orättvisa fördelningen
              av de värden som skapas i samhället. Kanske är detta vårt verkliga
              brott i borgerlighetens ögon.
            </seg>
          </u>
          <note type="speaker" n="cd141778">
            Anf. 41 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-6" n="8c8804d8">
            <seg n="83ef6f17">
              Herr talman! Lars Ohly hade här sin stora möjlighet att göra
              avbön i svensk inrikespolitik. Jag har sällan sett en vänsterledare
              vara så lyssnad till i denna kammare som Lars Ohly nu var.
            </seg>
            <seg n="ee61f50c">
              Och vad konstaterade Lars Ohly? Han har haft fel om Sovjet, han
              är för demokrati, han är emot förtryck, och de har inte fria val
              på Kuba. För de allra flesta här i kammaren är detta självklarheter
              av nonsenskaraktär, och har så varit hela livet, men för en vänsterpartist
              kan det ta ett helt liv att nå denna insikt och erkänna den inför
              denna kammare. På det viset var det kanske inte så mycket till
              avbön.
            </seg>
            <seg n="aefab2a4">
              Det finns dock många som stöder Vänsterpartiet i svensk inrikespolitik
              och som undrar vad en röst på Lars Ohly och Vänsterpartiet innebär
              i valet 2006. De har anledning att ställa sig frågan: Svarade
              egentligen Lars Ohly på varför han är kommunist? Vi fick ju mest
              höra varför man inte skulle vara det.
            </seg>
            <seg n="6d9efdc8">
              Skälet var att Lars Ohly är emot kapitalismen. Och vet ni, det
              är där jag tror kärnan sitter. Jag såg en ledamot av denna kammare,
              en vänsterpartist, i en morgonsoffa i går morse beskriva hur man
              skulle definiera sitt arbete mot kapitalismen. Det handlar om
              att förstatliga företag och fabriker, sade han. Men så kom han
              på sig själv: Fast kanske inte allting. Korvgubbar kan få vara
              kvar i den privata sektorn.
            </seg>
            <seg n="7a92a6a9">
              Det låter som att jag raljerar, men det var faktiskt så det beskrevs.
            </seg>
            <seg n="84998e53">
              Jag tycker att detta är ett oerhört viktigt besked. Tänk er allting
              som vi har omkring oss, alla butiker, pressbyråer, bensinmackar,
              allting ska förstatligas men av någon underlig anledning blir
              korvgubben ute på Mynttorget kvar i den privata sektorn. Hur man
              kommer fram till denna korvgubbekapitalism som Vänsterpartiet
              står för är för mig obegripligt.
            </seg>
            <seg n="2203c993">
              Men detta är den väsentliga frågan: Var går gränsen för utsläckningen
              av den privata äganderätten? Och vad är det i så fall som skiljer
              oss från Östtyskland och Sovjet när den privata äganderätten har
              försvunnit? Det är då fattigdomen kommer och många upplever att
              friheten har gått förlorad. Vad har ni lärt i den delen, Lars
              Ohly?
            </seg>
          </u>
          <note type="speaker" n="f21233fa">
            Anf. 42 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-4" n="92f5d34d">
            <seg n="e3bc75ae">
              Herr talman! Det är viktigt med olika ägandeformer. Men det är
              också viktigt att ifrågasätta den makt som följer av ägandet,
              därför att den inskränker demokratin. Alla människor har inte
              lika mycket att säga till om trots att vi har allmän och lika
              rösträtt, trots att alla människor på papperet har lika stor möjlighet
              att påverka valen till de beslutande församlingarna vart fjärde
              år. Vår ställning i samhället avgör också vilken makt vi har,
              både över vår egen vardag och över samhällsutvecklingen i stort.
            </seg>
            <seg n="6c38f06f">
              När detta beskrivs som ett demokratiproblem blir man antidemokrat
              i Fredrik Reinfeldts ögon. Det är mycket märkligt. Vi borde fråga
              oss: Hur kan vi få bort hindren för att demokratin omfattar samhällslivets
              alla områden? Hur kan vi få människor som verkligen har lika makt
              och möjligheter att påverka i stället för ett samhälle där några
              få har väsentligt större beslutanderätt än till och med riksdagsledamöter
              i Sveriges riksdag?
            </seg>
            <seg n="4b4e4f23">
              Det tog lång tid, säger Fredrik Reinfeldt, för oss att komma
              fram till vad vi tycker i olika frågor. Nej, det vill jag inte
              påstå. Men visst, det har varit en lång process, och vi har haft
              fel i historien. Visst är det så. Men är du i dag beredd att ta
              fullständigt avstånd från avvisningen av två egyptier i december
              2001? De avvisades i strid med grundlag och internationella konventioner
              av supermakten USA:s agenter vars agerande i ett utvisningsärende
              lett till att de avvisade utsatts för tortyr, dömts i militärrättegång
              och förvägrats humana villkor och rättssäkerhet. Är du beredd
              att göra det, Fredrik Reinfeldt?
            </seg>
          </u>
          <note type="speaker" n="c3231e0f">
            Anf. 43 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-7" n="8c8804d8">
            <seg n="e20bf674">
              Herr talman! Nej, Lars Ohly, jag har aldrig tvekat i min tro
              på vare sig rättsstat eller demokrati, och det är inte det som
              är ärendet här i dag.
            </seg>
            <seg n="bd79adc2">
              Låt mig bara konstatera att det ju är några hundra som är med
              i det här Vägval vänster. Det är väldigt svårt för oss utanför
              Vänsterpartiet att förstå de här turerna, men i dag är det 125
              kompisar till Lars Ohly som har samlats och skrivit på DN Debatt.
              Jag vet inte riktigt vad som skiljer det här gänget från andra.
              Möjligen är detta mer troende kommunister; jag känner igen åtminstone
              några här. Men de har en intressant beskrivning av hur de ser
              på relationen i vänsterkartellen:
            </seg>
            <seg n="ee82d8ff">
              Vi är inte beredda att sälja ut vår politik och låta oss bakbindas
              av regeringens kollektiva beslutsfattande bara för att några vänsterpartister
              skall bli historiska som de första vänsterministrarna i en svensk
              regering.
            </seg>
            <seg n="cb08c48b">
              I Vänsterpartiet har man alltså tre husgudar: Marx, Lenin och
              Jante. Här ska inte någon komma och bli minister, tro att man
              är någonting och visa upp sig bara för att bli historisk! Och
              detta är tydligen grund för att stå utanför regeringen. Det är
              ett fullkomligt fantastiskt besked!
            </seg>
            <seg n="b3f54210">
              Sanningen är ju att Vänsterpartiet aldrig är redo att vara med.
              I 80 år har de stått där jag måste tala lite idrottsspråk, för
              nu är det två djurgårdare som talar till varandra vid kanten och
              tänjt och förberett sig. Coachen har sagt: Är det dags att hoppa
              in nu? Nej. Det är fel lag, fel uppställning, fel regler. Vi passar
              inte in. Det går inte. Men du kan få spela vänsterytter, säger
              coachen. Nej, det är inte tillräckligt långt till vänster. Planen
              räcker på något sätt inte till. De måste ännu längre ut.
            </seg>
            <seg n="be072c87">
              Jag vet vad Lars Ohly vill bli: Han vill bli en sådan där sidlinjespringare,
              ni vet de där med flaggorna, bortom planen. Det är ju det som
              är sanningen. Det förs aldrig en tillräckligt vänsterinriktad
              politik inriktad på att utsläcka den privata äganderätten. Det
              är nämligen detta som är det stora projekt som gör att Lars Ohly
              är kommunist och fortsätter att kalla sig kommunist. Han söker
              väljarnas mandat för att släcka ut den privata äganderätten i
              Sverige. Det är sanningen, och det har han inte bett om ursäkt
              för. För detta hoppas jag att han inte vinner väljarnas stöd 2006.
            </seg>
          </u>
          <note type="speaker" n="8b378683">
            Anf. 44 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-5" n="92f5d34d">
            <seg n="848c14fe">
              Herr talman! Det vore ju mycket uppseendeväckande om någon vänsterpartist
              hade sagt det motsatta mot det som Fredrik Reinfeldt läste upp,
              nämligen: Vi är beredda att sälja ut alla våra principer för att
              få ingå i en regering. Det hade verkligen varit uppseendeväckande.
            </seg>
            <seg n="8d9f9cc0">
              Det kanske finns de inom den borgerliga så kallade alliansen
              för makt som är beredda att sälja ut all sin politik för att få
              nöjet att sitta vid regeringsbordet. Det är möjligt att Fredrik
              Reinfeldt om några år plötsligt inte alls tycker att man ska sänka
              ersättningsnivåer för sjuka och arbetslösa, därför att man har
              kommit fram till någonting annat. Eller det kanske till och med
              är möjligt att Fredrik Reinfeldt om några år tycker att stängningen
              av Barsebäck 2 var acceptabel. Man är beredd att sälja ut sin
              politik för att kunna regera.
            </seg>
            <seg n="9ad1ee5b">
              Vänsterpartiet säger: Nej, vi är beredda att kompromissa om mycket,
              men inte om inriktningen av politiken. Vi är beredda att kompromissa
              om stegen, om takten, om längden, men om inriktningen av politiken
              förbehåller vi oss rätten att behålla vår inställning.
            </seg>
          </u>
          <note type="speaker" n="93f5a99f">
            Anf. 45 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-6" n="5636247d">
            <seg n="eace5709">
              Fru talman! När det gäller förklaringen om Kuba så förstod jag,
              Lars Ohly, att Kuba inte är perfekt, men min mer exakta fråga
              är: Är Kuba en demokrati eller en diktatur?
            </seg>
            <seg n="de212cd1">
              Om svaret är diktatur, hur kan Lars Ohly i så fall vara med i
              Svensk-Kubanska Föreningen och i sin partistyrelse ha ordföranden
              i samma förening? Jag antar att Svenska Kennelklubben har få medlemmar
              som är hundhatare, om den parallellen begrips.
            </seg>
          </u>
          <note type="speaker" n="aad15272">
            Anf. 46 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-6" n="92f5d34d">
            <seg n="fa305eb0">
              Fru talman! Göran Hägglunds fråga ska självklart få ett rakt
              svar. Jag sade det redan förut i ett replikskifte, men jag kan
              gärna upprepa det. Kuba är en enpartistat. En enpartistat är en
              diktatur, inte en demokrati. Den uppfattningen har både jag och
              Vänsterpartiets majoritet.
            </seg>
          </u>
          <note type="speaker" n="2dca74c9">
            Anf. 47 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-7" n="5636247d">
            <seg n="ab2a0438">
              Fru talman! Rätt svar på fråga ett.
            </seg>
            <seg n="2ad68e75">
              Fråga två var: Hur kan Lars Ohly då vara med i Svensk-Kubanska
              Föreningen? Jag sade tidigare, jag tror att du var upptagen av
              annat, att Svenska Kennelklubben har få hundhatare som medlemmar.
              Hur kan du stå fast som medlem i en organisation som uppenbarligen
              har som främsta syfte att vifta med vimplar när Castros namn nämns?
            </seg>
          </u>
          <note type="speaker" n="c2d1b6af">
            Anf. 48 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-7" n="92f5d34d">
            <seg n="60c84621">
              Fru talman! Det är viktigt att vara glasklar i synen på demokrati
              på Kuba, men det är också viktigt att vara glasklar i synen på
              det projekt som USA just nu driver för att ersätta den kubanska
              regimen med en USA-vänlig regim, för att själv bestämma vad kubanerna
              ska leva under för regering. Det projektet kommer jag att motarbeta
              så länge jag lever, Göran Hägglund. Jag tycker att du borde göra
              mig sällskap i den kampen.
            </seg>
          </u>
          <note type="speaker" n="303da0b3">
            Anf. 49 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-5" n="7ab28b65">
            <seg n="4511178f">
              Fru talman! Jag noterar att statsministern inte vill ha något
              samtal med Lars Ohly om kommunismen och dess historia.
            </seg>
            <seg n="ed049f9a">
              Men när vi tar upp frågan om ägarrätten är det intressant att
              lyssna till Lars Ohly, därför att det verkar vara så att när inte
              Lars Ohly äger någonting ska ingen annan få äga någonting heller.
              Det kanske är förklaringen till att staten och inte minst Lars
              Ohlys vänsterparti tycker att man kan ta ut hur höga skatter som
              helst, därför att ni egentligen äger hela vår lön.
            </seg>
            <seg n="ec8910b1">
              Om jag tittar historiskt ser jag att det är den privata äganderätten
              som har gjort att vi har det välstånd vi har i Sverige i dag.
              Det är drivkraften i det egna ägandet, i att utveckla saker och
              ting, som har gjort att vi har alla dessa företag och också har
              kunnat betala skatt så att vi har fått den välfärd vi har.
            </seg>
            <seg n="f62e66d9">
              Det är naturligtvis en avgrund i synen på vad det är som är drivkraften
              i vårt samhälle mellan er som kallar er kommunister och oss som
              hyllar den enskilda äganderätten. Jag skulle vilja veta: Finns
              det egentligen någon gräns för statens makt över det enskilda
              ägandet? Var går gränsen? Hur mycket kan ni ta ifrån oss? Hur
              mycket kan ni ta ifrån de enskilda företagen innan ni blir nöjda?
            </seg>
          </u>
          <note type="speaker" n="28a08cd0">
            Anf. 50 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-8" n="92f5d34d">
            <seg n="60a760b7">
              Fru talman! Ägandet är inte problemet. Problemet är den makt
              som ägandet ger och som i sin tur beskär och inskränker demokratin.
            </seg>
            <seg n="8858047f">
              Min motfråga skulle självklart vara: Vilka beslut får vi inte
              fatta i demokratisk ordning, om vi nu inte får ta ut skatter eller
              fatta beslut om statligt ägande? Vilka beslut får en demokratisk
              stat inte fatta i Maud Olofssons land?
            </seg>
          </u>
          <note type="speaker" n="7e8807c7">
            Anf. 51 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-6" n="7ab28b65">
            <seg n="b108ddc7">
              Fru talman! Det var inte svar på frågan.
            </seg>
            <seg n="b5d3cf39">
              Det beskär demokratin! Om en vanlig enskild företagare vill utveckla
              sitt företag och skapa jobb åt folk runtom i Sverige, beskär det
              demokratin? Om jag vill behålla en större del av min lön därför
              att jag tycker att jag kan bestämma bättre själv vad jag ska göra
              med mina pengar, beskär det demokratin?
            </seg>
            <seg n="f6c7e5e8">
              Det är en underlig syn på vad jag som enskild person, som enskild
              företagare får göra och vad du tycker att du har rätt att bestämma
              över mig. Men det är där avgrunden ligger politiskt mellan dig
              och mig. Och jag bara undrar: Hur långt är du beredd att gå för
              att ta över mina personliga rättigheter, mitt enskilda företags
              rättigheter att bestämma över sina egna resurser?
            </seg>
          </u>
          <note type="speaker" n="329141e8">
            Anf. 52 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-9" n="92f5d34d">
            <seg n="fd12022a">
              Fru talman! Det är precis det här som är vårt brott. Vi ifrågasätter
              de inskränkningar av demokratin som sker i ett samhälle där det
              är naturligt att de som äger företag och kapital har en makt som
              vida överstiger den de har som arbetar ihop detta kapital. Det
              är här kärnpunkten finns.
            </seg>
            <seg n="2ce4595f">
              Jag anser att du har all rätt att verka politiskt för att du
              ska behålla så mycket av din lön som möjligt, Maud Olofsson, men
              du ska rätta dig efter de demokratiska beslut om skattesatser
              som vi fattar, därför att vi är demokratiskt valda bland annat
              för att fatta just de besluten.
            </seg>
          </u>
          <note type="speaker" n="6ed6e0f4">
            Anf. 53 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-6" n="161ad1df">
            <seg n="c05df9f6">
              Fru talman! Jag och Lars Ohly är överens i en hel del sakfrågor.
              Och jag vet, för jag känner en hel del vänsterpartister, att det
              finns ett starkt patos för rättvisa och mot förtryck bland väldigt
              många vänsterpartister. Jag kan säga att jag lider med alla de
              vänsterpartister som trodde att de hade lämnat det här bakom sig.
              Men jag måste också erkänna att det är besvärande att samarbeta
              i viktiga frågor med ett parti i Sveriges riksdag där partiledaren
              kallar sig kommunist och som inte klarar av att ta avstånd från
              en ideologi som uppenbarligen konsekvent och alltid leder till
              diktatur och förtryck när teorierna praktiseras i verkligheten.
            </seg>
            <seg n="10096014">
              Det gör mig speciellt dyster till mods när jag ser att allra
              starkast är kommunistfalangen bland partiets ungdomar. Jag tycker
              faktiskt att det är bedrövligt att du, Lars Ohly, inte tycks vilja
              förstå att det inte är någon slump att kommunism leder till förtryck.
              Det är en logisk följd av ett politisk-ekonomiskt system som saknar
              varje inbyggd funktion för utveckling som bygger på mänsklig kreativitet
              och entreprenörskap, ett system som dyrkar centralisering och
              politisk kontroll av ekonomin.
            </seg>
            <seg n="a0c1f1f0">
              När du säger att du är demokrat och arbetar för demokrati mer
              än de flesta men samtidigt är kommunist blir det för mig ett slags
              historierevisionism, ett slags historieförfalskning som förkastar
              en av 1900-talets viktigaste och mest dyrköpta lärdomar som en
              olycklig tillfällighet. Miljoner människor har fått sätta livet
              till i land efter land, men för Lars Ohly räcker inte den erfarenheten
              eller den kunskapen. Du vill försöka igen. Där är problemet för
              mig.
            </seg>
          </u>
          <note type="speaker" n="dcb3dbb7">
            Anf. 54 LARS OHLY (v) replik:
          </note>
          <u who="lars_ohly_5b94d8" xml:id="i-807747f9e3703312-10" n="92f5d34d">
            <seg n="9863f0f1">
              Fru talman! Jag önskar att Peter Eriksson tar den sakliga debatten
              om det jag har sagt och stått för i denna kammare liksom i andra
              sammanhang och diskuterar på allvar vad det är i sak som du anser
              att vi har brutit mot för heliga principer i demokratins namn.
              Jag har mycket svårt att se att du kommer att kunna hitta några
              sådana exempel. Därför, Peter Eriksson, ta vår diskussion på allvar!
              Vi vill utveckla demokratin, och vi står fast som försvarare av
              alla de demokratiska fri- och rättigheter som svenska folket har
              tillkämpat sig.
            </seg>
          </u>
          <note type="speaker" n="97454994">
            Anf. 55 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-7" n="161ad1df">
            <seg n="eb2a58cb">
              Fru talman! Jag kan bara säga en sak om något jag tyckte var
              alldeles makalöst, och det är synd att du inte får svara på det.
              Jag fick höra att Lars Ohly var ledsen över att muren föll. För
              inte så länge sedan, bara några få år sedan, firade hela världen
              att Berlinmuren fallit då var Lars Ohly ledsen. Det ger något
              slags djupare besked om den saken.
            </seg>
          </u>
          <note type="speaker" n="72cc29fc">
            Anf. 56 MAUD OLOFSSON (c):
          </note>
          <u who="maud_olofsson_f3f5fa" xml:id="i-0c9b1a83f9b80f1c-0" n="7ab28b65" next="i-a5d1f25970a54272-0">
            <seg n="77302de4">
              Fru talman! Vårt land är ett fantastiskt land. Vi kan vara stolta
              över vår natur, våra sjöar och våra vidsträckta skogar. Vi kan
              vara stolta över ett land som har präglats av fina värderingar
              som frihet, solidaritet och trygghet. Vi har en hög utbildnings-
              och forskningsnivå. Vi har gjort stora landvinningar inte minst
              tack vare det enskilda ägandet och hårt arbete av många företagare,
              duktiga arbetare och tjänstemän. Vi har många duktiga ideella
              organisationer som bidrar på ett fantastiskt sätt för att göra
              Sverige bättre.
            </seg>
            <seg n="b47d256a">
              Men det är någonting som har hänt i Sverige som gör att vi inte
              känner igen oss. Den vanligaste frågan jag får från Sveriges medborgare
              är följande: Varför räcker inte pengarna?
            </seg>
            <seg n="10601e0c">
              Förr hade vi råd med läromedel. Förr hade vi tid med de gamla.
              Förr hade vi råd att bygga vägar och vattennät. Förr hade vi knappast
              några uteliggare. Förr kunde en familj leva på en lön. Förr kunde
              vi ringa till doktorn och få tid för undersökning. Nu möts vi
              av automatsvar, och har vi riktigt tur får vi en liten trudelutt
              i örat.
            </seg>
            <seg n="6d90419d">
              Så här ser det ut i Sverige: Det finns uteliggare i dag i alla
              våra städer. Psykiskt sköra får inte vård. Det är många barn som
              lämnar skolan utan tillräckliga kunskaper. Vi utreder inte längre
              vardagsbrotten. Samhällsservice läggs ned, och många gamla känner
              att ingen har tid att ta hand om dem.
            </seg>
            <seg n="d7d4d771">
              Naturligtvis står medborgarna frågande. När vi betalar så himla
              hög skatt, varför räcker inte pengarna? Vad är det som är fel?
              Vart är vi på väg? Vem bär ansvaret för att det ser ut på det
              sättet?
            </seg>
            <seg n="7f236324">
              Regeringen är naturligtvis ytterst ansvarig. Man genomför en
              politik som förhindrar människors skaparkraft och kreativitet.
              Man tror på storskaligheten och uppifrånperspektivet, och man
              förstår inte att om människor ska satsa egna pengar i egna företag
              måste det också finnas en förutsättning för att företagen ska
              vara lönsamma. Då kan man inte öka pålagorna på företagen.
            </seg>
            <seg n="69c6adca">
              Vi har en regering som för en politik som gör människor bidragsberoende
              i stället för självständiga. Det är viktigare att höja bidragen
              än att sänka skatten för dem med låga eller normala inkomster.
              Vi har världens högst beskattade låginkomsttagare. Man höjer bidragen,
              och sedan skickar man fakturan till barn och barnbarn.
            </seg>
            <seg n="262e8e87">
              Vi har en regering som för en politik som gör människor sjukare.
              Man vägrar att se individen. Man vägrar ge rehabilitering, och
              systemen är alltid viktigare än individen. Man ger upp och man
              förtidspensionerar i stället för att ge människor jobb.
            </seg>
            <seg n="4eb541d8">
              Vi har en regering som för en politik som ökar klyftorna i samhället,
              både socialt och regionalt. Man ger inte alla delar av Sverige
              samma förutsättningar. I stället för att få bidra får man bidrag.
              Man ser inte att det är ett hårt och kallt Sverige när alltfler
              slås ut från arbetsmarknaden och inte kan få jobb. Det är heller
              ingen politik som sätter fokus på de basbehov vi har, till exempel
              en bra skola och omsorg för våra barn, vård när vi blir sjuka
              och när vi blir gamla, att polisen har resurser att ingripa när
              brott begås.
            </seg>
            <seg n="e32260cc">
              Men det värsta är kanske att det inte heller finns någon dröm
              att förbättra. Vi har en regering som har kört fast i gamla hjulspår.
              Man blickar bakåt och man backar in i framtiden. Man får god hjälp
              av kommunister och miljöpartister att ta sig fram den vägen.
            </seg>
            <seg n="4557baaf">
              Vi behöver en gemensam dröm. Jag såg det i våras när vi här i
              riksdagen diskuterade övergångsreglerna. Under ytan fanns en rädsla
              för både omvärlden och framtiden. Det tragiska var att räddast
              av alla var landets statsminister. Nu fick inte statsministern
              rätt. Det blev inga sociala turister. De kom inte hit och levde
              på bidrag. Vad var det jag sade? Kanske det vore lämpligt att
              i dagens debatt, statsministern, be om ursäkt för de anklagelser
              du riktade mot dem som skulle komma hit och leva på våra bidrag.
              Det skulle vara bra för Sveriges anseende om statsministern sade
              det här i dag. Man kan ha fel ibland.
            </seg>
            <seg n="8fb8db6d">
              Nu blickar vi avundsjukt på de nya medlemsländerna. De har en
              dröm. De vet vart de är på väg. Det skulle vi också kunna veta.
              Därför är den viktigaste uppgiften för Alliansen för Sverige att
              återupprätta självförtroendet hos oss som bor i Sverige. Vi kan
              bättre. Vi kan se möjligheterna med en alltmer välutbildad befolkning
              och högkvalitativ forskning. Vi kan se möjligheterna i människors
              kreativitet och olika idéer runtom i landet, och vi vågar prova
              nya lösningar. Vi kan se möjligheterna i den svenska naturen och
              våra naturresurser. Vi kan se möjligheterna i en historia av öppenhet
              mot omvärlden. Vi kan se möjligheten i alla dem som har flyttat
              till vårt land och som vill bidra till vår utveckling. Det handlar
              om att steg för steg gå åt rätt håll. Det handlar om att uppmuntra
              det som är det friska och det sunda i stället för att hela tiden
              reparera i det som är det sjuka.
            </seg>
            <seg n="578cef05">
              Därför måste polisen få resurser att utreda vardagsbrotten. Vi
              ska stoppa de ungdomar som har hamnat snett och tydligt markera
              samhällets syn. Små brott är också brott. Det är viktigt för dem
              som utsätts att samhället reagerar och utreder. Det är viktigt
              att vi sätter tydliga gränser för vad som är tillåtet och inte
              i ett samhälle, men också att vi orkar vara humana även mot dem
              som har hamnat riktigt snett.
            </seg>
            <seg n="d866a19a">
              Det är också viktigt att vi har ett skatte- och bidragssystem
              som uppmuntrar människor att ta jobb, att ta sig från arbetslöshet
              och sjukskrivning tillbaka till jobb. Det är också dags att landets
              låginkomsttagare faktiskt får en skattesänkning. Där finns alla
              de kvinnor som jobbar i den offentliga sektorn, alla de kvinnor
              som jobbar inom handel, som sliter dag och natt och ändå inte
              får pengarna att räcka.
            </seg>
            <seg n="eb78d3ef">
              Det är dags att vi reformerar regelverk och organisationer steg
              för steg. Vi gör så att individen blir viktigare än systemen när
              vi är sjuka eller arbetslösa.
            </seg>
            <seg n="13c6f6e6">
              Om vi skulle kunna sänka sjukförsäkringskostnaden med en tredjedel
              skulle vi vara tillbaka på 1999 års nivå. Det är ingen omöjlig
              uppgift. Men det intressanta är vad det skulle innebära. Det skulle
              kunna sänka skatten med 10 000 kr för varje löntagare varje år.
              Det är nästan 1 000 kr per månad. Det är mycket pengar som går
              till den utgiften. Men framför allt skulle så många fler må så
              mycket bättre om vi skulle klara den uppgiften.
            </seg>
            <seg n="9313b5dc">
              Vi kommer också att förenkla regelverk för småföretagare så att
              de kan fokusera på att producera bra varor och tjänster och inte
              hela tiden läsa regler och vara rädda för att göra fel. Vi ska
              minska kostnaderna för småföretag så att de kan anställa fler.
              Vi ska titta på Gnosjö, vi ska titta på Leksand och vi ska titta
              på Trångsviken och se och uppmuntra det de gör. Alla de småföretagare
              och alla de människor som bidrar med nya idéer och nya jobb i
              Sverige ska uppmuntra andra att göra likadant.
            </seg>
            <seg n="8fdf6386">
              Vi kommer också att öppna upp för fler kvinnor som vill starta
              företag inom den offentliga verksamheten. Vi kommer att se till
              att de som kommer hit från andra länder får nytta av sin utbildning
              så att de kan få vara med och jobba för Sveriges framtid. Vi ska
              visa att alla barn måste få rätt till kunskap så att de kan klara
              sig i framtiden. Det är den viktigaste investeringen vi gör.
            </seg>
            <seg n="2e3b97f5">
              Vi kommer att öppna upp för mångfald i vården så att olika privata
              och kooperativa företag kan bidra med nytänkande och också öka
              tillgängligheten i vården.
            </seg>
            <seg n="f4405c66">
              Vi ska använda marknadsekonomin för att klara den miljöriktiga
              tillväxten. Vi ska utveckla hållbara bränslen och ett modernt
              energisystem, nya miljövänliga produkter och produktionsmetoder.
              Vi ska se till att Sveriges forskare och företagare kan få bidra
              till den hållbara världen men också skapa nya jobb.
            </seg>
            <seg n="4223e8e5">
              Vi ska förändra Sverige så att fler får mer att säga till om.
              Det är föräldrarna som ska bestämma om barnens omsorg. Det är
              jag själv eller mina anhöriga som ska bestämma vilken vård jag
              ska ha när jag blir gammal. Det är medborgarna i varje kommun
              som ska bestämma vad man ska göra med deras skattepengar. Ska
              vi ha hög kvalitet i barnomsorgen, eller ska vi ha låga taxor?
              Ska all verksamhet skötas av det offentliga, eller ska vi släppa
              in kooperativa och privata företag? Det måste finnas ett samband
              mellan de skattepengar som vi betalar in och det inflytande som
              vi får som medborgare.
            </seg>
            <seg n="2cd35fc1">
              Det måste också finnas ett större gemensamt ansvar för varandra
              och i samhället i stort. Samhället är ju vårt. Det behöver inte
              vara kommunen eller staten som gör allting. Det är väldigt mycket
              vi kan göra själva. Det finns goda förebilder ute i byar, i bostadsområden
              och i föreningar som skapar både gemenskap och en god verksamhet.
              Framför allt är det en bra demokratisk skola.
            </seg>
            <seg n="54ebdb9a">
              Fru talman! Drömmen stannar inte vid Sveriges gränser. Det handlar
              också om Sveriges roll i världen, att aktivt medverka till att
              minska klyftorna mellan fattiga och rika, att aktivt ta del i
              att minska krig och konflikter, att se till att vi kan arbeta
              för en hållbar utveckling i hela världen. Vi öppnar upp för nya
              impulser utifrån. Vi bygger nätverk med omvärlden. Vi ser ett
              nytt Europa efter Berlinmurens fall.
            </seg>
            <seg n="4bab539f">
              Vi ser ett Europasamarbete där vi hjälps åt med de frågor där
              vårt eget enskilda land är för litet för att klara det: kampen
              för fred, kampen mot brottslighet, kampen för en bättre miljö
              och förutsättningar för människor och företag att handla och verka
              på vår gemensamma marknad.
            </seg>
            <seg n="7a9f89dc">
              Vi behöver ett EU för att klara det här. Det är ett EU som naturligtvis
              inte är perfekt, men det är det bästa vi har. Därför måste vi
              alla engagera oss i att få ett EU som vi vill ha det, ett öppnare,
              ett mer demokratiskt, ett kraftfullare EU, men också ett tydligare
              uppdrag men än mer begränsat kort sagt, ett smalare men vassare
              EU.
            </seg>
            <seg n="f5a20d9d">
              Den 28 oktober, som jag har sagt tidigare, undertecknas det nya
              fördraget om framtidens EU. Jag ser att det ger större möjligheter
              för öppenhet. Det är en tydligare avgränsning av uppdraget. Det
              blir ett bättre och effektivare beslutsfattande.
            </seg>
            <seg n="feef9d71">
              Vi i Centerpartiet stöder fördraget i all huvudsak. Men jag känner
              att vi behöver förankra beslutet hos svenska folket. Vi behöver
              diskutera och informera mycket bättre. Vi tror inte att folkomröstning
              är det bästa sättet. Vi tror att den folkvalda riksdagen klarar
              av att fatta beslut, men vi kan förankra mycket bättre. Det är
              en utmaning för oss alla här.
            </seg>
            <seg n="8e59d93a">
              Vi har föreslagit, som jag har sagt tidigare, ett demokratikonvent.
              Vi vill ha en offentlig diskussion med offentliga hearingar, vi
              vill koppla ihop EU-parlamentet och det svenska parlamentet och
              vi vill ha ett omfattande remissarbete allt i syfte att stärka
              grunden för EU-fördraget.
            </seg>
            <seg n="53717550">
              Jag tycker att statsministern snabbt ska inbjuda till överläggningar
              om det här. Jag känner en oro för att vi på sedvanligt sätt får
              en intern beredning i Regeringskansliet och en väldigt kort diskussion
              för arbetet här i riksdagen där vi inte klarar den här öppenheten.
              Det är upp till oss att visa att ett beslut i parlamentet också
              kan upplevas som både demokratiskt och väl förankrat, att människor
              kan känna delaktighet, att vi kan nyttja tillfället också till
              att förankra framtidens EU-samarbete hos det svenska folket.
            </seg>
            <seg n="120b8534">
              Därför vill jag ha besked från statsministern här och nu: Är
              statsministern beredd att bjuda in till överläggningar kring hur
              vi ska förankra det kommande fördraget i svensk riksdag men framför
              allt hos Sveriges medborgare? Är statsministern beredd att genomföra
              ett demokratikonvent, där vi öppnar upp för många att vara med
              och diskutera det nya fördraget och göra det möjligt att också
              klara av ett riksdagsbeslut under den här mandatperioden?
            </seg>
            <seg n="fedbb49e">
              Mina kolleger i alliansen är positiva, så det finns ett starkt
              stöd.
            </seg>
            <seg n="3e8715cc">
              Drömmen om Sverige är möjlig och kommer att göra skillnad i vardagen.
              Det är viktigt att se bristerna i dagens politik, att det går
              att göra annorlunda. Men det behövs ett maktskifte om vi ska klara
              det.
            </seg>
            <seg n="99e011e7">
              Vad vi ser är en trött och kraftlös regering, som just nu diskuterar
              om det är ett problem eller inte att Lars Ohly är kommunist, som
              öppet bråkar om än den ena och än den andra frågan, som sprider
              löften om utgifter utan att finansiera och skickar fakturan till
              barn och barnbarn. Man tar inget ansvar för pengarna, och det
              verkar inte som om de räcker till någonting längre.
            </seg>
            <seg n="e6b2c538">
              Vi vill se något annat. Jag vill se ett grönt, företagsamt och
              friskt Sverige. Det är inga dramatiska förändringar, utan det
              är steg som gör skillnad varje dag. Vi får lite mer pengar kvar
              i plånboken varje månad. Var och en känner sig lite tryggare för
              att polisen är närvarande. Jag får bestämma lite mer över min
              vardag. Jag blir uppmuntrad att vara kreativ och utveckla nya
              idéer. Jag kan få känna uppskattning som företagare när jag skapar
              jobb i Sverige. Mina barn får en bra undervisning i skolan. När
              jag är sjukskriven eller arbetslös får jag bestämma lite mer själv.
            </seg>
            <seg n="bfaac633">
              Det är inga konstigheter, men om vi steg för steg tar stegen
              åt rätt håll kan vi också få ett bättre Sverige. Allians för Sverige
              erbjuder den möjligheten, och Centerpartiet vill vara en aktiv
              del i det maktskifte som vi ska ha 2006.
            </seg>
          </u>
          <note n="337526ac">
            Anf. 57 TREDJE VICE TALMANNEN:
          </note>
          <u who="maud_olofsson_f3f5fa" xml:id="i-a5d1f25970a54272-0" n="7ab28b65" prev="i-0c9b1a83f9b80f1c-0">
            <seg n="002858d5">
              Jag får påminna om att opinionsyttringar från läktaren inte är
              tillåtna.
            </seg>
          </u>
          <note type="speaker" n="9aa6c377">
            Anf. 58 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-4" n="0d5773c7">
            <seg n="ae78429d">
              Fru talman! Om EU-fördraget och riksdagsbeslut: Det är klart
              att vi är intresserade av en ordentlig diskussion. Om den ska
              organiseras av regeringen, staten eller de politiska partierna
              kan vi diskutera. Det finns ingenting som hindrar att något av
              riksdagens partier redan nu sätter i gång en intensiv intern diskussion
              om detta och försöker nå ut till medborgarna. Men jag tar gärna
              en diskussion med övriga partiledare om detta. Formerna kan vi
              komma tillbaka till.
            </seg>
            <seg n="13e270d5">
              Social turism: Ja, så här långt har vi inte sett stora bekymmer.
              Jag ser det i den andra delen, som jag också pekade på i våras
              och som jag varnade för, nämligen att man inte använder sig av
              kollektivavtalen. Det blir allt vanligare att vi ser exempel på
              människor som arbetar långt under löner enligt kollektivavtalen
              och också har mycket dåliga villkor i övrigt. Jag varnade för
              det i våras, och jag varnar för det igen. Vi tänker inte ge upp
              den kampen.
            </seg>
            <seg n="ca228ce4">
              Energifrågan gick Maud Olofsson förbi. Centerns partisekreterare,
              med det i politiken gångbara namnet Jöran Hägglund, har uttryckt
              tankar omkring detta som kan tolkas som att den uppgörelse vi
              gjorde med Centerpartiet förra veckan ska Centern nu överge. Jag
              vill bara veta, Maud Olofsson, om ni står fast vid ingången uppgörelse
              så sent som i förra veckan.
            </seg>
          </u>
          <note type="speaker" n="92407113">
            Anf. 59 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-7" n="7ab28b65">
            <seg n="a783d823">
              Fru talman! Jag är tacksam för att statsministern vill inbjuda
              till de här överläggningarna. Jag tror att det är väldigt viktigt
              att statsministern gör det snabbt, för vi har lite ont om tid,
              om vi ska hinna förankra det här. Jag tror att det är väldigt
              viktigt att vi inte bara säger att det är öppet för enskilda partier
              att få göra det här. Jag tror att vi ska göra en kraftsamling
              och visa att vi i riksdag och regering är beredda att ta den här
              diskussionen och dialogen med medborgarna. Då måste vi göra en
              gemensam kraftsamling och inte sitta och vänta på att enskilda
              partier ska klara det. Vi från Centerpartiet är naturligtvis beredda
              att ta det här, men vi tycker att fler skulle göra det.
            </seg>
            <seg n="52384611">
              När det gäller social turism, statsministern, handlade det inte
              om kollektivavtal. Ni försöker förändra det. Vad ni drev var att
              människor skulle komma hit och leva på våra stöd och bidrag. De
              skulle utnyttja våra bidragssystem. Det var det som var social
              turism. Detta har inte hänt. Därför tycker jag att det är angeläget
              att statsministern faktiskt erkänner att detta inte har hänt.
              Det låg nämligen en anklagelse i att de skulle vara mer bidragsberoende,
              att de skulle vara mer sugna på svenska bidrag än vad svenskarna
              var. Det låg en anklagelse i det. Det är därför som jag tycker
              att det är så angeläget i dag att säga att det inte hände. Be
              om ursäkt! Det är min önskan.
            </seg>
            <seg n="dad9c61a">
              När det gäller energipolitiken har jag målet helt klart för mig.
              Jag vill avveckla de energislag som inte är miljövänliga. Gamla
              kärnreaktorer som har tjänat ut ska avvecklas, och det ska introduceras
              nya energislag, så att vi kan känna ansvar. Jag hade trott på
              en marknadslösning, och faktum är att jag fortfarande tror på
              en marknadslösning. Det var det Jöran Hägglund också sade. Vi
              hoppas däremot att det är fler som ska ställa upp på en marknadslösning
              än bara de tre som nu har varit inblandade.
            </seg>
          </u>
          <note type="speaker" n="d37bef95">
            Anf. 60 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-5" n="0d5773c7">
            <seg n="5ab43765">
              Fru talman! Först social turism. Så här långt är det inga stora
              problem, men jag utesluter inte att detta bekymmer kan dyka upp
              om vi är i ett läge då många stora sociala system i Sverige är
              vidöppna utan att man tidigare har bidragit till dem med avgifter.
              Sverige är det enda land som inte har övergångsregler. Vi är sårbara.
              Låt oss vara realister nog att inse den saken.
            </seg>
            <seg n="39d15537">
              Maud Olofsson kanske vill förtränga det, men det handlade också
              om kollektivavtalen, och för oss är det den andra hörnstenen.
              Det finns redan för många exempel på arbetsgivare som är beredda
              att använda arbetskraft mot betalning långt under kollektivavtalen.
              Det kommer att bryta sönder skyddet på arbetsmarknaden för de
              sämst ställda.
            </seg>
            <seg n="e8169b52">
              Sedan ställde jag en enkel fråga om energipolitiken, inte om
              marknadslösningar hit eller dit det kan vi säkert bli överens
              om. Den enkla frågan var: Står Centern fast vid den uppgörelse
              vi träffade förra veckan?
            </seg>
          </u>
          <note type="speaker" n="a5c0a6cd">
            Anf. 61 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-8" n="7ab28b65">
            <seg n="6a33eeb2">
              Fru talman! Ja, det var Socialdemokraterna som ville göra om
              hela diskussionen kring social turism till att handla om kollektivavtal.
              Det var så ni försökte förändra det. Men vi har inte sett den
              sociala turismen, som statsministern varnade för. Det är sanningen.
            </seg>
            <seg n="d1038abe">
              Sedan gäller det energiuppgörelsen. Det är klart att vi står
              fast vid den uppgörelsen. Det är inget snack om det, men om inte
              statsministern förstår vad en marknadslösning är blir jag lite
              bekymrad. Det var precis det vi höll på med, och vi tror att det
              är fler som skulle kunna vara intresserade av att hitta en sådan
              lösning. Det är bara det som vi har gett uttryck för. Däremot
              har jag noterat att näringsministern är lite mer tveksam, om nu
              kraftindustrin skulle fortsätta att vara intresserad, till att
              försöka lösa det den vägen. Det beklagar jag.
            </seg>
          </u>
          <note type="speaker" n="18654bcb">
            Anf. 62 PETER ERIKSSON (mp):
          </note>
          <u who="peter_eriksson_a7c2c7" xml:id="i-257fdaedddf7fd86-8" n="161ad1df">
            <seg n="3c8fd530">
              Fru talman! Med politikens egen tideräkning är vi nu i halvtid.
              Det har gått två år av mandatperioden, och det är två år kvar
              till nästa val. Därför är det inte orimligt att fundera lite grann
              över läget, och det är inte heller konstigt att de borgerliga
              partierna försöker samla ihop sig för att se om det går att erbjuda
              ett alternativ, men hittills har det kanske inte gått så bra.
              Något svar har vi inte heller i dag fått på om det finns något
              riktigt alternativ.
            </seg>
            <seg n="08587dbc">
              Svensk ekonomi går bra. Vi har sett en lång lågkonjunktur som
              påverkat hela världsekonomin, men nu har det faktiskt vänt, till
              och med i det gamla Europa, även om tillväxt och produktion fortfarande
              ligger på en låg nivå i eurozonen. Sverige och Storbritannien
              går betydligt bättre än euroländerna. Sverige har en bytesbalans
              som många andra länder avundas, en produktivitet inom industrin
              som är mycket god och som är en av förklaringarna till en stark
              exportsektor. Vi har dessutom en ekonomi i den offentliga sektorn
              som är betydligt bättre än i övriga EU-länder trots en lång period
              av svag konjunkturutveckling, men det finns problem.
            </seg>
            <seg n="2e895dd0">
              Arbetslösheten är alldeles för hög. Konjunkturuppgången hittills
              har inte förändrat den situationen. Jag är övertygad om att de
              nya jobben kommer efter en tid av uppgång när ledig kapacitet
              inom företagen minskar och investeringarna ökar, men läget på
              arbetsmarknaden gör ändå att vi måste sätta in extra åtgärder,
              ta ett ansvar för att stödja och förstärka en positiv utveckling.
            </seg>
            <seg n="daba4e1e">
              En bättre ekonomi de närmaste åren gör också att skatteinkomsterna
              ökar. Det i sin tur gör att vi nu vågar satsa betydligt mer på
              kommunerna och landstingen. Fler kommer att få ett arbete inom
              vård, äldreomsorg och utbildning. Jag tycker att Fredrik Reinfeldt
              i dag har haft rätt i en sak, och det är att det har hänt en hel
              del bra i skolan under de senaste åren. Man har fått en större
              frihet, lokala lösningar, en öppenhet för en ny pedagogik och
              för fler friskolor. Det här är i mångt och mycket ett resultat
              av en grön politik. Vi har medverkat till att förändra och utveckla
              den svenska skolan.
            </seg>
            <seg n="1fb042cf">
              I årets finansbudget har vi kommit överens om att också sänka
              skatterna för låg- och medelinkomsttagare. Det kommer att bidra
              till att få fart på den inhemska ekonomin och till investeringar
              och fler jobb. Nu är också bostadsbyggandet på väg upp. Nästa
              år planeras en kraftig ökning av antalet nybyggda lägenheter.
              En bransch som under en tid varit nästan nedlagd är på väg att
              få fart igen.
            </seg>
            <seg n="90f9206b">
              Friåret införs från årsskiftet. Succén är given, och folk köar.
              Det är en reform som i verkligheten inte kostar något men som
              gör människors drömmar möjliga och Sverige bättre. En del av borgarna
              har bestämt sig för att det här är deras nya hatobjekt, och Lars
              Leijonborg har i dag agiterat mot friåret. Jag känner att det
              är ungefär som i Astrid Lindgrens bok Emil och griseknoen , där
              Emils pappa högröd av förtrytelse säger att grisar inte ska ha
              roligt. De ska stå i sin stia i mörkret och lägga på hullet.
            </seg>
            <seg n="47b28dcc">
              En rödgrön politik är bra för Sverige. Det medverkar till en
              stark ekonomi. Vi satsar på nya jobb och på en socialt ansvarsfull
              och hållbar utveckling. Västvärldens ekonomiska samarbetsorganisation,
              OECD, ger Sverige beröm både för hur vi sköter landets ekonomi
              och för vårt miljöarbete. Organisationen talar i en rapport från
              förra veckan om en mycket effektiv och innovativ miljöpolitik.
              Den gröna skatteväxlingen hyllas som framgångsrik och ett föredöme
              för andra länder. Sverige har stärkt sin ställning som föregångsland
              i användningen av ekonomiska styrmedel.
            </seg>
            <seg n="f603065b">
              Experterna i OECD skriver att vi borde ta ännu fler steg för
              att se till att biltrafiken och lastbilstransporterna inte ökar.
              De hyllar trängselavgifterna i Helsingfors som viktiga och positiva
              och uppmanar fler storstäder, till exempel Göteborg, att följa
              efter. Titta förresten också gärna på opinionsmätningarna i Helsingfors!
              Helsingforsarna vill i allt större utsträckning ha trängselavgifter.
              Det är de med god utbildning som allra tydligast har tagit ställning
              för . De inser att trängselavgifter kan vara ett effektivt sätt
              att komma till rätta med både miljöproblem och ändlösa, tröttsamma
              och kostsamma köer.
            </seg>
            <seg n="d0b63378">
              Fru talman! Vi behöver göra oss av med beroendet av olja. Det
              känns märkligt, men det är uppenbart nödvändigt att påminna om
              att oljan är en ändlig resurs. För varje dag som går minskar våra
              gemensamma tillgångar. När efterfrågan blir större än vad oljeschejkerna
              klarar av att pumpa upp blir oljan dyr. Ni som struntar i om klimatet
              förändras så att miljoner människor i den fattigare delen av världen
              dränks och att stormar och orkaner orsakar fler katastrofer med
              gigantiska skador för varje år som går bryr er väl ändå om era
              egna plånböcker? Kanske är det så att ni också bryr er om att
              oljan i dag har blivit vår planets största säkerhetsproblem.
            </seg>
            <seg n="9142d3de">
              Jag anser, liksom för övrigt också FN:s förre vapeninspektör
              Hans Blix, att klimatfrågan är ett betydligt större hot för människan
              i dag än terrorismen. En grön omställning är därför nödvändig
              av både ekonomiska, säkerhetspolitiska och miljömässiga skäl.
            </seg>
            <seg n="f5c21882">
              En stark grön politik handlar också om solidaritet. Det gäller
              dem som har det tufft både här hemma i Sverige och i omvärlden.
              2006 når vi äntligen upp till enprocentsmålet, 1 % av vår samlade
              produktion i bistånd till fattiga länder. Solidaritet behöver
              också människor på flykt som kommer till Sverige. Samtidigt inför
              vi 2006 en ny och mer rättssäker ordning för flyktingansökningar
              och lägger samtidigt ned den gamla och hårt kritiserade Utlänningsnämnden.
              Det är en förändring som är viktig och efterfrågad.
            </seg>
            <seg n="1d3a2395">
              Efter ett märkligt politiskt spel för några veckor sedan när
              Centern hoppade av och bytte både sida och åsikter har regeringen
              lagt fram en försvarsproposition. Jag är glad över att Miljöpartiet
              för första gången medverkar till och står bakom de skarpa besluten.
              Grundsynen bakom förändringarna har vi fört fram sedan länge.
              Försvarsbeslutet i år ser ut att bli historiskt på flera sätt,
              inte främst för att Centern under processen har bytt både åsikt
              och sida, utan framför allt är det ett historiskt beslut i och
              med att vi för första gången tar farväl till det gamla invasionsförsvaret
              och det kalla krigets militära logik. Det är visserligen 15 år
              efter Sovjetunionens fall och knappast någonting som man skulle
              kunna kalla skyndsamt.
            </seg>
            <seg n="8224ee88">
              När vi nu ser att borgerlighetens krampaktiga försök att stoppa
              den nedrustning det här handlar om tycks gå om intet, är det också
              ett första historiskt beslut om att successivt avveckla de extremt
              överdrivna militärkostnader vi har haft i Sverige under lång tid.
              Nedrustningen kommer att minska kostnaderna för försvaret med
              drygt 5 miljarder kronor de närmaste åren. Vi kan inte ha ett
              försvar av sysselsättningsskäl. Pengarna behövs inom andra områden.
              En modern syn på säkerhet och försvar kräver att vi också har
              en modern syn på kostnaderna och effektiviteten i organisationen
              liksom på själva hoten och hotbilden som i grunden har förändrat
              sig. I båda de här avseendena närmar sig nu det politiska Sverige
              verkligheten på ett högst tillfredsställande sätt.
            </seg>
            <seg n="5906a1a5">
              Jag vill i sammanhanget ställa en fråga till borgarna: Hur kommer
              det sig att det enda ni, som vojat er så över att det är för små
              marginaler i budgeten och att vi strör ut för mycket pengar, förmår
              att samla er emot är de besparingar vi gör?
            </seg>
            <seg n="f4324c3f">
              Det är ingen hemlighet att vi inte delar regeringens syn på utvecklingen
              inom EU. Vi känner oss inte heller bundna av retoriken kring EU
              i propositionen, till exempel hänvisningen till den nya grundlagen
              i unionen, den grundlag som ännu inte faktiskt är debatterad eller
              antagen i ett enda EU-land och kanske aldrig blir det heller.
              Vi är motståndare till att EU militariseras men samtidigt glada
              över att vi har fått i gång en nedrustning i Sverige med kraftigt
              ökade insatser för att stödja FN i krissituationer. Vi kräver
              som tidigare FN-mandat bakom svenska insatser och svenska riksdagsbeslut
              innan våra militära resurser sätts in någonstans.
            </seg>
            <seg n="727197a9">
              Jag tänkte avsluta med en fråga till Göran Persson, en fråga
              som vi har diskuterat några gånger och som för varje dag blir
              än mera aktuell. Det tycks nu bli så att det är Spanien som kommer
              att ha den första folkomröstningen om EU:s nya grundlag. Sedan
              följer ett antal länder. Det tycks också vara så att en majoritet
              av EU:s befolkning kommer att ha en folkomröstning om EU:s nya
              grundlag. En majoritet av EU:s befolkning kommer att vara med
              och bestämma hur framtiden ska vara i det nya Europa. Jag tycker
              att det är ett problem att ni inte verkar vilja tillåta svenska
              folket att också vara med och besluta om framtidens Europa.
            </seg>
            <seg n="940e8717">
              Är det så tråkigt att svenska folket har kommit in i Europeiska
              unionen för att sitta på åskådarbänken när andra länder bestämmer?
            </seg>
          </u>
          <note type="speaker" n="78645abf">
            Anf. 63 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-6" n="0d5773c7">
            <seg n="cf4e5ad5">
              Fru talman! Det är ingen sensation som jag kommer att säga till
              Peter Eriksson, utan det är en debatt vi har haft här i kammaren
              många gånger. Vi har uppfattningen att riksdagen ska hantera ratificeringen.
              Det ser vi som ett uttryck för den här kammarens status och kompetens.
              Vi ser det också som ett uttryck för att det fördrag som nu ligger
              i grunden inte ändrar relationen mellan Sverige och EU. Därför
              bör riksdagen kunna godkänna det nya fördraget, efter en diskussion
              naturligtvis.
            </seg>
            <seg n="9078a700">
              Sedan aspekten att andra folkomröstar, alltså borde vi göra det
              också. Andra ska inte besluta åt oss hur vi ska hantera vår demokratiska
              process. Jag är en bestämd motståndare till överstatlighet, Peter
              Eriksson, i alla sammanhang. Den yttersta formen av överstatlighet
              vore ju att låta andra bestämma hur vi ska hantera vår egen ratifikationsprocess.
            </seg>
          </u>
          <note n="72340c8e">
            Nej till folkomröstning, ja till beslut i riksdagen.
          </note>
          <note type="speaker" n="e08951d2">
            Anf. 64 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-9" n="161ad1df">
            <seg n="7a7bdb3f">
              Fru talman! Det verkar vara en överdrift som Göran Persson tar
              till när han säger att han är bestämd motståndare till överstatlighet
              i alla sammanhang. Det var intressant i alla fall. Skulle det
              vara så, är det väl en helt ny linje som börjar gälla i dag. Vi
              vet allihop att det i själva verket kanske inte kommer att vara
              så.
            </seg>
            <seg n="8837aba9">
              Men jag ger dig en chans till. Det finns en andra option om ni
              vägrar låta svenska folket vara med och bestämma i en folkomröstning
              som andra. Det är att åtminstone, som en miniminivå, lämna frågan
              och inte tvinga fram ett beslut innan nästa riksdagsval. Vi kan
              väl ändå enas om att ge svenska folket en chans att i nästa riksdagsval
              ta ställning till det?
            </seg>
          </u>
          <note type="speaker" n="4795b519">
            Anf. 65 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-7" n="0d5773c7">
            <seg n="718f1058">
              Fru talman! Det är tråkigt om Peter Eriksson inte har noterat
              min principiella hållning till EU-samarbetet. Jag är för mellanstatlighet,
              har i alla sammanhang argumenterat för detta. Några gånger gäller
              överstatlighet, men det är vid de tillfällen då vi inte klarar
              själva att hantera svåra samhällsproblem. Vi klarar definitivt
              själva att hantera en ratifikation av ett fördrag. Alltså ska
              vi själva ta ställning till den saken. Det beslutar inte tyskar
              och fransmän åt oss, utan det beslutar Sveriges riksdag, valda
              ombud för Sveriges folk.
            </seg>
            <seg n="ea995df9">
              Sedan kommer den andra kroken: Ska vi ändå inte ha ett riksdagsval
              emellan? Nej, det ska vi inte. Då är det lika bra att man håller
              en folkomröstning, för då blir riksdagsvalet folkomröstningen.
              Det är naturligtvis det de vill ha som vill ha det under riksdagsvalet.
              Då är det bättre att säga att man ska ha en folkomröstning.
            </seg>
            <seg n="accf7c24">
              Jag har avvisat folkomröstningen med de argument som jag nyss
              anfört och har heller ingen anledning att fördjupa mig i en diskussion
              om detta ska avgöras under ett riksdagsval.
            </seg>
          </u>
          <note type="speaker" n="21e87c3f">
            Anf. 66 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-257fdaedddf7fd86-10" n="161ad1df">
            <seg n="2b869a1d">
              Fru talman! Det sista beskedet var väldigt tråkigt. Jag hade
              faktiskt ändå förväntat mig att statsministern hade så mycket
              demokratisk känsla att han åtminstone ville låta människor ta
              ställning till frågan i ett riksdagsval, eftersom den här frågan
              är helt ny och inte fanns när vi hade förra riksdagsvalet 2002.
              Det stärker inte Socialdemokraternas demokratikänsla i den här
              frågan.
            </seg>
          </u>
          <note type="speaker" n="685236b6">
            Anf. 67 Statsminister GÖRAN PERSSON (s):
          </note>
          <u who="goran_persson_adada2" xml:id="i-c3f7ce744f8819c7-8" n="0d5773c7">
            <seg n="301fd1dd">
              Fru talman! Låt mig allra först till Lars Ohly säga: Sluta kalla
              dig för kommunist. Det är en hopplös diskussion som du för. Begreppet
              är för alla oss förknippat med förtryck. Det har blod på sig.
              Det finns ingen som helst anledning för en modern politiker som
              säger sig var demokrat att förknippas med det begreppet.
            </seg>
            <seg n="1ce04f36">
              Dra strecket! Gör som andra som en gång i tiden trodde eller
              ansåg sig vara kommunister: Säg att du har tänkt om, att du har
              släppt det, och gå vidare, gärna till något annat parti om det
              är så att det skulle passa. Men det kanske inte behövs.
            </seg>
            <seg n="406693dc">
              Sedan diskussionen om att Vänsterpartiet skulle vara ett regeringsparti.
              Det har det aldrig varit. Det vill det heller inte bli. Det framgår
              av dagens artikel och har framgått av tydliga besked tidigare,
              så den diskussionen kan vi också lämna åt sidan.
            </seg>
            <seg n="0183786f">
              Däremot har vi ett samarbete om ett 121-punktsprogram, som vi
              håller på att genomföra fullt ut, som rymmer våra vallöften och
              som gör att vi kommer att kunna möta väljarna i 2006 års val i
              en styrkeposition. Det samarbetet, om 121-punktsprogrammet, tänker
              vi slå vakt om.
            </seg>
            <seg n="9dd581ed">
              Jag ska göra några reflexioner med anledning av dagens debatt.
            </seg>
            <seg n="73c481d8">
              Först, fru talman, är det en märklig diskrepans, skillnad, som
              finns i beskrivningen av verkligheten i Sverige. När man lyssnar
              till de borgerliga hör man en grupp av politiker som är näst intill
              gråten förtvivlad över den verklighet som vi har i vårt land.
              Det är möjligt att de tror på det där själva, och det är möjligt
              att man måste bygga upp den typen av känsla om man sedan lång
              tid tillbaka befinner sig i opposition och inte har haft någon
              chans att påverka politiken. Då kanske man måste se verkligheten
              på så sätt för att orka med. Det är psykologiskt begripligt. Men
              det är ju inte sant.
            </seg>
            <seg n="51c09128">
              Då kan man kanske också lägga till: Tänk så hemskt det skulle
              vara att sitta i opposition och tro att landet ser ut på så sätt
              som man beskriver det och sedan höra den ena internationella bedömaren
              efter den andra komma och säga att Sverige toppar den ligan, att
              Sverige ligger först i den modernitetsbedömningen, att Sverige
              är det land som lyckats bäst med detta. Det är ju det här vi har
              hört det senaste året. Och tänk så jobbigt det tycks vara på den
              borgerliga kanten att insikten börjar sprida sig att politiken
              de två sista åren av mandatperioden kommer att genomföras i en
              uppåtgående konjunktur.
            </seg>
            <seg n="56019e8e">
              För oss som står bakom regeringspolitiken är det med glädje vi
              tar till oss detta. Det kommer att betyda att arbetslösheten faller.
              Det kommer att betyda att våra resurser för att göra Sverige mer
              jämlikt och rättvist växer. Vi är glada för varje rapport som
              vi får. Vi känner oss alltmer optimistiska. Men det tycks fungera
              på motsatt sätt på den borgerliga kanten.
            </seg>
            <seg n="ce902e41">
              Om det ändock är så att ni är lite dystra för egen del omkring
              maktskiftesalliansen eller maktalliansen för systemskiftet och
              ni börjar misstro denna, var ändock glada för landets skull. Det
              går bra för Sverige, allt bättre.
            </seg>
            <seg n="60aef27e">
              Senast nu på morgonen när vi har stått i talarstolen har rapporter
              flutit in. Det är Konjunkturinstitutet, av oss alla högt älskat
              och respekterat, som i en bedömning av löneutvecklingen nu säger
              att tillväxten i Sverige nog blir 3,8 % i år och att arbetslösheten
              kommer att falla 2006 till 4,3 %.
            </seg>
            <seg n="ab27ac2c">
              Jag vet inte om de har rätt. Jag tror att det är sannolikt att
              det kan bli på så sätt. Jag vet inte, men om det blir på så sätt
              som Konjunkturinstitutet nu talar om, skulle jag rekommendera
              systemskiftesalliansen att byta anslag, därför att det är inte
              elände som utmärker vårt land. Det är framgångar i en tid av stenhård
              internationell konkurrens, i en tid då väldigt många länder gärna
              skulle vilja byta med Sverige och den utveckling som vi har. Det
              behöver inte betyda att oppositionen blir mindre kraftfull eller
              mindre hård, men det skulle uppfattas som mer i linje med vad
              objektiva bedömningar säger om vårt land. Och diskussionen, den
              politiska debatten, skulle bli mer begriplig för dem som följer
              vårt samtal.
            </seg>
            <seg n="b741e5a4">
              Vi har en exportindustri i Sverige som noterar enorma framgångar.
              Vi har nu överskott i den svenska exporten som är av samma slag
              som Norge når i sin oljeexport. Vi drar ihop överskottet i bilindustrin,
              i pappers- och massaindustrin, i telekomindustrin, i läkemedelsindustrin.
              I en lång rad andra, inte minst verkstadsföretag, drar vi ihop
              dessa överskott på en världsmarknad som ständigt förändras, som
              ständigt utmärks av nya förutsättningar, som ständigt är av sådant
              slag att de jobb som finns i dag kanske inte finns i morgon. Trots
              detta tryck har vi ett läge i vårt land, vårt fina land, som är
              av det slaget att vi tycks klara den konkurrensen bättre än några
              andra.
            </seg>
            <seg n="ee1b143a">
              Varför är det på det viset? Det är väl en bra fråga att ställa
              sig. Varför har Sverige högre ekonomisk tillväxt än andra länder
              i Europa? Varför har den svenska exportindustrin gigantiska produktivitetsförbättringar
              när andra står och stampar eller går bakåt? Varför ligger vi längst
              framme i forskning och utveckling när andra har problem?
            </seg>
            <seg n="5003a2f1">
              Kan det vara så, och jag tror att det är förklaringen, att den
              trygghet som finns i vårt samhälle är till för alla? Vi vet ju
              att just denna förändring som exportindustrin är utsatt för slår
              väldigt hårt. I morse läste vi om några av de sista textilarbetarna
              i Borås. Deras arbetstillfällen flyttar till Estland. Trots det
              kommer Sveriges exportsiffror att visa gigantiska överskott, fortsätta
              att växa. Det kallar man för strukturförändring eller omändring.
            </seg>
            <seg n="96b1b897">
              Trots att arbetsplatser försvinner, finns i det svenska samhället
              inte bara en känsla utan också en upplevd verklighet av att om
              jag kommer illa ut så står jag inte ensam. Kalla det för bidragsberoende
              om ni vill. Det är ett von oben -perspektiv som den har som aldrig
              har växt upp i en familj som har drabbats av arbetslöshet. Men
              vi som har den bakgrunden och har känt den in på bara kroppen
              vet att när a-kassans ersättning kom i stället för lönen så var
              det ett praktiskt uttryck för att inte vardagen rasade ihop. Sverige
              är mindre hårt i dag och det är mindre påtagligt än för 30 eller
              40 år sedan, men det är fortfarande en verklighet för många.
            </seg>
            <seg n="320aa09f">
              Tänk vilken morgon att vakna upp till för en textilarbetare i
              Borås att se att nu är det slut, nu försvinner jobben. Och tänk
              om det samtidigt hade varit så, fru talman, att vi hade haft en
              moderatregering som hade lyckats med det som de nu vill, att ta
              ned a-kassan till 65 %. Bland textilarbetare, byggnadsarbetare,
              kommunalarbetare, kanske också bland ingenjörer, tekniker, försäljare
              finns människor som i så fall skulle klara sig på 65 % eller kanske
              50 % av sin lön. De har en villa. De har lån på villan. De kan
              glädja sig över att räntorna har fallit tack vare en framgångsrik
              regeringspolitik, men de sitter med stora lån. De har två eller
              kanske tre barn som går i skolan. De vill ha en ny cykel eller
              någonting annat som andra ungar får. Att känna den malande oron
              som då betyder: Jag kommer inte att klara vardagen därför att
              när arbetslösheten slår till, ja, då kommer också min privata
              ekonomiska situation att slås sönder.
            </seg>
            <seg n="ca47dbf5">
              Det skapar en kraft i samhället. Om vi skulle ha en sådan politik
              skulle det skapa en rörelse bland vanliga människor av det slaget
              att man skulle säga: Stopp till förändring! Vi motsätter oss det
              nya. Se upp med sådant som kan föra jobben utanför vårt land.
              Det är farligt. Vi utvecklar inte. Vi håller emot. Vi säger nej.
              Vi står i vägen. Den politik som oron, osäkerheten och rädslan
              föder är det största hotet mot en förändring och förnyelse. Bidragsberoende,
              säger man. Nej, jag säger tvärtom: en förutsättning för att gå
              från det gamla till det nya.
            </seg>
            <seg n="ffd004ab">
              Om det har varit så att vi har upplevt de sista tio åren att
              förändringarna har varit våldsamma och snabba, så var klara över
              en sak, kära ledamöter av denna kammare: De kommande tio åren
              kommer att bjuda på ännu mer av förändring, konkurrens och utsatthet.
              Är det en svensk modell att möta de kommande tio åren med att
              skapa en underklass, en permanent underklass, som lever på en
              nivå som inte någon av oss i denna kammare kan tänka oss att själva
              existera på? Är det det som är budskapet? Är det det som är den
              moderna politiska ansatsen? Naturligtvis inte. Men det är det
              som föreslås i det alternativ som är huvudalternativet till den
              budget som regeringen lagt fram.
            </seg>
            <seg n="ae218879">
              Sedan kan folkpartister säga: Det där vill vi inte ha. Kristdemokrater
              kan säga: Det där vill vi inte ha. Vad centerpartisterna tycker
              om detta vet jag inte. Men det är nog så att Moderaterna ensamma
              är väsentligt större än de andra borgerliga partierna tillsammans.
              De utgör huvudalternativet. Och hela deras ekonomiska politik,
              kära ledamöter, är uppbyggd på att man kan göra de här stora reduktionerna
              i a-kassan, i sjukförsäkringen, i förtidspensionerna och i föräldraförsäkringen
              för att få råd med de skattesänkningar som ska syfta till att
              släppa fram en ny arbetsmarknad som framför allt vänder sig till
              människor med låga löner, en ny arbetsmarknad i servicesektorn.
            </seg>
            <seg n="0c706fe0">
              En sådan politik vill vi inte ha. En sådan politik vill inte
              svenska folket ha. Förväxla inte vårt försvar av generösa ersättningsnivåer
              i socialförsäkringarna med att vi skulle försvara något slags
              bidragsberoende. Så är det ju inte, och så har det aldrig varit.
              Den sociala försäkringen syftar till att i tider av kris eller
              bekymmer för den enskilde vara bryggan från det gamla till det
              nya. Det är försäkringens funktion. Det är ett modernt koncept,
              och det är troligen en av förklaringarna till att vi i dag kan
              stå här i kammaren och inkassera den ena positiva rapporten efter
              den andra om svensk ekonomi och våra framgångar.
            </seg>
            <seg n="0d627ec5">
              Var glada, och var stolta, men bli för Guds skull inte nöjda!
              Sverige präglas fortfarande, naturligtvis, av stora orättvisor
              och stora motsättningar men mindre än i andra länder, och det
              kan vi glädja oss åt. Men nog finns det mycket kvar att göra för
              ivriga reformister på arbetsplatserna, inte minst!
            </seg>
            <seg n="d9b89227">
              Varför kan man inte ha en diskussion om hur arbetsplatserna ska
              utvecklas? Varför är det hela tiden så att man får en känsla av
              att människor smiter ifrån jobben och att de blir sjuka därför
              att de fuskar med systemen? Ja, det finns säkert sådana inslag
              det har jag aldrig dolt men inte är det huvudförklaringen. Det
              är väl troligen så här:
            </seg>
            <seg n="2c7b1128">
              Att långpendla, att förhandla, att produktutveckla, att försöka
              att ständigt komma i tid, att hela tiden förändra och utveckla
              någonting nytt det sliter också på människor. En del av oss är
              inte så starka att vi orkar med det. En del av oss säger: Nu måste
              jag ha en paus. Jag orkar inte. Jag går ut. Och det måste man
              ha rätt till i ett gott samhälle, annars kommer skadorna att bli
              stora, både på den enskilde och på samhället. En diskussion om
              arbetsplatsens utveckling, en diskussion om arbetsorganisation,
              inflytande, arbetsmiljö, företagshälsovård, allt sådant som gör
              att människor som är pressade också upplever att de orkar med
              och klarar sig: Det behöver vi!
            </seg>
            <seg n="630987f8">
              Nu utnyttjar vi det styrkeläge som Sverige befinner sig i till
              att vara stolta men inte nöjda och till att se framåt och förstå
              att det vi har framför oss kommer att vara en politisk diskussion,
              kanske rentav en strid mellan två synsätt: mellan det vi står
              för, det vill säga att den enskilde ska ha sin säkerhet vid omställningar
              i samhället, och det som nu växer fram som huvudalternativet på
              den borgerliga kanten, det vill säga att man ska pressa tillbaka
              dessa ersättningar därför att det föraktfullt benämns bidragsberoende.
              Så ser skiljelinjen ut, fru talman, och om detta kan vi gott ha
              inte bara en debatt utan också en stor politisk strid. Det är
              det värt, och vi socialdemokrater tänker ta den.
            </seg>
          </u>
          <note type="speaker" n="5acb3081">
            Anf. 68 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-8" n="8c8804d8">
            <seg n="0126ef38">
              Fru talman! Problemet, Göran Persson, när man förbereder anföranden
              innan debatten har varit är att man inte tar med vad de man ska
              debattera med faktiskt säger. Jag har inte stått och svartmålat
              Sverige. Jag pratade till exempel länge om den skola jag tycker
              mig se väldigt goda resultat i. Där rasade så att säga hela Göran
              Perssons argumentering. Jag är mycket stolt över Sverige. Jag
              ser stora möjligheter för detta land. Jag känner den goda arbetsmoral
              som har byggt upp detta land.
            </seg>
            <seg n="646ba03e">
              Och egentligen är det så att om den socialdemokratiske partiledaren
              stått här och talat under många av de år som har funnits före
              detta så hade precis samma resonemang förts, fast landat i att
              det var arbete som var grund för denna frihet, denna självständighet
              och denna trygghet i samhället. Nu är allt detta ord som används
              om bidragsförsörjning, att vara utanför arbetsmarknaden och att
              inte kunna stå på egna ben.
            </seg>
            <seg n="b1b8d2f3">
              Dessutom säger Göran Persson att vi har en trygghet som omfattar
              alla. Vet ni att många tycker att det är en förolämpning att höra
              detta? Det bygger ju på att man har kvalificerat sig in i de svenska
              trygghetssystemen. Känner inte Göran Persson till utanförskapet
              och alla de människor som inte alls lever av a-kassa och standardsäkrade
              ersättningsnivåer och som har en helt annan situation? Men de
              räknas inte. Känner inte Göran Persson till den miljon människor
              som står utanför arbetsmarknaden när han beskriver att alla uppgifter
              nu är lösta? Det enda Göran Persson har sagt till den här kammaren
              är att han tänker surfa på konjunkturvågen för att vinna valet
              2006. Inget mer finns kvar att göra. Hela detta långa anförande
              handlade inte om någon arbetsuppgift som fanns kvar för Göran
              Persson att lösa annat än just detta: Konjunkturen kommer att
              greja valet 2006.
            </seg>
            <seg n="3d09f48c">
              Och du får ursäkta: Vi är lite ivrigare än så! Vi vill lite mer
              med Sverige. Vi vill påverka lite mer för människor så att de
              faktiskt ska kunna påverka sin egen situation.
            </seg>
          </u>
          <note type="speaker" n="fb14937a">
            Anf. 69 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-9" n="0d5773c7">
            <seg n="41b88153">
              Fru talman! Den som lyssnade på Fredrik Reinfeldt på förmiddagen
              fick klart för sig vad det var som var problemet i den svenska
              ekonomin. Alltför många levde på bidrag. Lösningen på detta var
              att se till så att bidragen blev sämre. Den som blir arbetslös
              ska få lägre ersättning. Den som är sjuk ska få lägre ersättning.
              Den som är förtidspensionär ska tappa en stor del av sin inkomst,
              och den som är föräldraledig ska på samma sätt tappa sin inkomst.
              Det var lösningen.
            </seg>
            <seg n="4fb07f15">
              Jag har visat att just dessa möjligheter för människor att hantera
              övergångar har gjort att vi har orkat arbeta. Det är så det hänger
              ihop. Sverige är troligen ett av de länder i världen som har högst
              sysselsättningsgrad. Här jobbar både män och kvinnor. Att vi orkar
              kombinera ansvar för familj och hem med arbete är ju inte så lite
              en bra föräldraförsäkrings förtjänst. Det vill Moderaterna nu
              försämra.
            </seg>
            <seg n="0c3f710a">
              När jag har satt in en stöt har det på varje sådan här punkt
              visat sig att Moderaterna inte ens har en politik som stöds av
              de borgerliga. Men hela deras politik bygger ju på att man ska
              göra de här neddragningarna för arbetslösa, för sjukpensionärer,
              för dem som har föräldraledigt och för de sjuka. Om det inte får
              stöd, Fredrik Reinfeldt, vad har ni då för ekonomisk politik?
              Det är ju det här som ska bekosta era skattesänkningar. Du tycks
              ju stå ensam i den borgerliga maktalliansen. Vad har du för strategi?
              Eller tror du att de andra kommer att ändra på sig? Det är ju
              däromkring ni bygger hela ert alternativ. Upp till bevis! Svara
              på hur du tänker, och motivera politiken!
            </seg>
          </u>
          <note type="speaker" n="fde703f5">
            Anf. 70 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-85042d7ca1262fdc-9" n="8c8804d8">
            <seg n="c2b3a948">
              Fru talman! Göran Persson, det är inte jag som i dagens debatt
              har uppmanat vänner, som jag förutsätter stöd från för att kunna
              bilda regering, att sluta kalla sig för kommunister. Det blev
              lite oklart om det innebar att tiden hade runnit ut för Lars Ohly
              eller om vi ska få se tiden an. Det var rätt klart att Lars Ohly
              i alla fall tänker fortsätta att kalla sig kommunist.
            </seg>
            <seg n="8b49f9af">
              Sänkta ersättningsnivåer är inte vår ekonomiska politik. Vi har
              tittat på Joakim Palmes välfärdsbokslut över det Sverige som du
              står och skryter över. Han säger att det är många som har fått
              stå tillbaka. Vi har tittat på de ensamstående mammorna, och vi
              har utformat skattesänkningar som tiodubblar skattesänkningarna
              för dessa grupper, som ger möjlighet att påverka den egna situationen
              i en omfattning som ni inte kommer i närheten av. Det är därför
              som era egna overheadbilder, som Bosse Ringholm och Marita Ulvskog
              presenterar, visar att så stora och breda grupper av inkomsttagare
              vinner på Moderaternas politik. Vi har sänkt skatten på det som
              man förlorar på den sist intjänade hundralappen för ensamstående
              mammor med stor bidragsförsörjning, från 6070 kr ned till under
              20 kr. Det är frihet, det är makten över det egna livet att kunna
              påverka sin egen situation genom eget arbete.
            </seg>
            <seg n="42646527">
              Mot det står resonemangen om bidragsförsörjningen. Ser inte Göran
              Persson att Sverige stelnar? Ser inte Göran Persson hur de som
              själva är bidragsförsörjda ofta får barn som fastnar i bidragsförsörjning
              och utanförskap? Ser inte Göran Persson att vi har skapat ett
              samhälle där man inte längre kan gå från bidragsförsörjning till
              eget arbete, och där vi gör allt vi kan för att möjliggöra det?
              Det är ju den stafettpinnen som moderater, borgerlighet och Allians
              för Sverige har tagit över. Valrörelsen 2006 ska gärna få handla
              om detta.
            </seg>
          </u>
          <note type="speaker" n="3009e1a4">
            Anf. 71 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-10" n="0d5773c7">
            <seg n="a2d4fe66">
              Fru talman! Fredrik Reinfeldt säger: Ser inte Göran Persson att
              Sverige stelnar? Nej, det gör jag inte. Det är det som är poängen
              i mitt resonemang och som understöds av all internationell statistik
              som vi får, senast i dagens konjunkturbedömningar. Vi står starkare
              rustade än andra länder. Man kan naturligtvis ta åt sig äran av
              en högkonjunktur självklart. Men det genomskådas. Man kan inte
              beskyllas för en lågkonjunktur självklart. Men hur man hanterade
              lågkonjunkturen för att förbereda högkonjunkturen, det är en regerings
              ansvar. Och där står vi starka.
            </seg>
            <seg n="594cbac0">
              Nu när konjunkturen vänder uppåt har Sverige bäst förutsättningar
              att ta till sig det nya. Och jag har väldigt svårt, Fredrik Reinfeldt,
              att förstå varför exempelvis en långtidsarbetslös kvinna med 14
              000 kr i inkomst ska få sin levnadsstandard sänkt med 1 800 kr
              varje månad och hur det ska kunna få fart på Sverige. Jag har
              också svårt att förstå varför en förtidspensionär med 9 000 kr
              i inkomst ska få en tusenlapps reduktion varje månad. Så ser ju
              förslagen ut. Det är hårt, det är kallt, och det gör skillnad
              på folk. Man känner igen den gamla högern. Vi har haft den här
              striden många gånger förut. Och det är möjligt att vi nu möter
              en höger som är lite mer klädd i velour än förut. Men det är lika
              fullt samma gamla höger. Och striden ska tas, mina vänner, var
              så säkra på den saken.
            </seg>
          </u>
          <note type="speaker" n="9d16bccf">
            Anf. 72 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-8" n="32d2218d">
            <seg n="e1096317">
              Fru talman! Jag har hört Göran Persson många gånger, men jag
              tror att detta var rekord i självgodhet. Hela anförandet handlade
              bara om att vi är bäst i världen, att ingenting ska förändras
              och att det är fel på oppositionen.
            </seg>
            <seg n="c0990ebc">
              Alla påståenden som jag framför bygger på statistiska faktum.
              Jag antar att det gäller Göran Persson också. Men ta bara detta
              enkla han säger om att vi ligger i topp när det gäller sysselsättning.
              Ja, men sysselsättningsstatistiken mäter också dem som är hemma
              och är sjuka. Om man väger in det ligger vi inte alls i topp.
              I dag är 645 000 människor av våra landsmän antingen förtidspensionerade
              eller långtidssjuka. Det är korrekt statistik. Vi har redan många
              av de problem som Göran Persson utmålar som ett hot med oppositionens
              politik.
            </seg>
            <seg n="d732dcd1">
              Men den intressanta frågan är att om Moderaternas grepp för att
              lösa dessa problem är så fel, vilka är då era egna recept? Det
              är trots allt sanning att vi har över en miljon människor som
              på ett eller annat sätt är bidragsberoende. En del av dem ska
              definitivt ha sina bidrag därför att de har rätt till dem. Men
              vi vet ju att många av dem inget hellre skulle vilja än att gå
              ifrån sina bidrag. De vill inte ha 80 % heller. De vill ha 100
              %. De vill ha en lön och kunna leva på sin lön. Men vad har ni
              för grepp för att få slut på överutnyttjandet, för att få fart
              på rehabiliteringen och för att få fram fler arbeten? Ni kan inte
              bara hoppas på konjunkturen. Den har inte hjälpt er än. Ni måste
              ha något annat besked att komma med.
            </seg>
          </u>
          <note type="speaker" n="3bdc7450">
            Anf. 73 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-11" n="0d5773c7">
            <seg n="9728ddda">
              Fru talman! Först beträffande förtidspensionärerna. När det som
              Lars Leijonborg nu sade sägs i debatten får man ett intryck av
              att det är några hundratusen 30-åringar som är förtidspensionärer.
              Så är det ju inte. Tittar man på förtidspensionärernas skara är
              de omkring 60 år eller däröver. Det är det vanligaste. Det är
              ofta en kvinna som har arbetat i vården och slitit ut sig axlar,
              armar, rygg. Det är en byggnadsarbetare som inte har känseln kvar
              i händerna. Det är så förtidspensionären ser ut. I Lars Leijonborgs
              ålder och uppåt är de vanligaste förtidspensionärerna, och det
              är inte ungt längre, sorgligt nog. Det kan jag konstatera som
              är i samma ålder.
            </seg>
            <seg n="f01d9db4">
              Kom därför ihåg hur det där ser ut. Vi skulle gärna se att de
              arbetade några år längre. Men det handlar mer om arbetsplatsernas
              utseende än om hur pensionssystemen är utformade. Och det är vårt
              svar. Utveckla arbetsplatserna, se människan i sin professionella
              situation. Där ska vi lägga vår kraft.
            </seg>
            <seg n="84111131">
              När Lars Leijonborg är på väg fram här tycker jag att han ska
              tänka lite högt omkring den tid som var när han själv var inne
              i ett regeringskansli senast. Känner du inte några kalla kårar
              utefter ryggen när du hör denna uppvisning i dag från den borgerliga
              maktalliansen och som handlar om ett så uppenbart annorlunda synsätt
              på den ekonomiska politiken? Ska ni göra det igen förstöra Sveriges
              ekonomi? Ska ni sitta i ändlösa diskussioner? Ni har börjat redan
              här i kammaren med diskussioner om skattepolitiken, om socialförsäkringarna,
              om energipolitiken. Och jag skulle kunna lägga till ytterligare
              femsex områden. Känns det igen, Lars Leijonborg? Hur känns det
              att påminnas om de folkpartistiska stordåden i Finansdepartementet
              på 90-talet?
            </seg>
          </u>
          <note type="speaker" n="ab39a391">
            Anf. 74 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-497affa3aba4e44f-9" n="32d2218d">
            <seg n="a86007a7">
              Fru talman! Jag tänkte just på den tiden när vi tillsammans skulle
              föra kronförsvaret. Då kom Ingvar Carlsson, Mona Sahlin och andra
              över från riksdagen till Regeringskansliet och hade en besparingslista
              med sig. En av de första punkterna var att sjukersättningen till
              långtidssjuka skulle sänkas till 70 %.
            </seg>
            <seg n="21c12f8c">
              Detta är ett exempel på att när man har svåra problem med ekonomin
              är sjukförsäkringen hotad. Vi är inte för att sänka ersättningarna
              i sjukförsäkringen. Men om vi inte vårdar dessa system kanske
              både socialdemokrater och moderater i skön förening, som då, kommer
              att genomföra sådana sänkningar. Det är därför som vi måste vara
              redo att ta till metoder för att skydda dessa system.
            </seg>
            <seg n="9fb8afd7">
              Göran Persson säger att det inte är unga som förtidspensioneras.
              Jo, den största ökningen av förtidspensioneringarna gäller faktiskt
              personer under 30 år. Det visar också vilket fruktansvärt mänskligt
              problem denna explosion av förtidspensioneringar är. Och ni har
              inga recept. Vi har kataloger på förslag att flera läkare ska
              vara inkopplade, att rehabilitering måste fram snabbare, att vi
              måste hitta system som uppmuntrar dem som redan är förtidspensionerade
              att gå tillbaka att pröva ett jobb och så vidare. Men ni är bara
              liknöjda. Ni sitter still i ert regeringskansli och lägger fram
              en och annan rapport där oppositionen kritiseras. Men vad har
              ni själva att komma med? Ni står tomhänta, och det är den tragiska
              sammanfattningen av denna debatt.
            </seg>
          </u>
          <note type="speaker" n="c16c8006">
            Anf. 75 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-12" n="0d5773c7">
            <seg n="05841755">
              Fru talman! I går kväll tittade jag på statistiken över sjukpensioneringarna,
              förtidspensionerna. Det finns en grupp människor under 30 år som
              är förtidspensionärer. Det är möjligt att den gruppen har haft
              en snabb procentuell tillväxt, men de är några tiotusental personer.
              Den stora gruppen, de hundra tusen, är i Lars Leijonborgs och
              min ålder och däröver. Den allra största gruppen finns naturligtvis
              bland dem i åldern 6065 år.
            </seg>
            <seg n="63e7a3a0">
              Det är de, Lars Leijonborg, som du ska ge en sämre ersättning.
              Det är de som står där med händer som inte lyder som ska få en
              tusenlapp mindre i månaden för att Moderaterna ska kunna sänka
              skatten. Det är ju det du går i god för med din maktallians för
              ett systemskifte.
            </seg>
            <seg n="a2ee0fcf">
              Så ser det ut. Så har det varit en gång förut. Så ska det inte
              bli en gång till.
            </seg>
            <seg n="60d842c7">
              Varför tvingades Mona Sahlin och Ingvar Carlsson, dessa tappra
              människor, gå över bron till Rosenbad från Riksdagshuset? Jo,
              vi hade 500 % ränta. Vi hade galopperande konkurser i näringslivet.
              Vi hade ett läge då livet för vanliga människor slogs sönder.
              Det var kris i landet.
            </seg>
            <seg n="23a0bca3">
              Då tog vi vårt ansvar i stället för den sittande regeringen som
              då inte orkade därför att man hade gjort sig beroende av Ny demokrati
              ett annat parti här i riksdagen som ju inte är så där alldeles
              imponerande från demokratiska utgångspunkter. Man hade gjort sig
              beroende av detta därför att man hade haft en ekonomisk politik
              som var så diametralt motsatt innan man började regera att man
              inte orkade kompromissa ihop sig.
            </seg>
            <seg n="1f07b23a">
              Jag ser konturerna igen. Spåren förskräcker. Låt oss undvika
              detta! Inga fler folkpartister i Finansdepartementet!
            </seg>
          </u>
          <note type="speaker" n="d329c886">
            Anf. 76 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-8" n="5636247d">
            <seg n="af84c8de">
              Fru talman! Jag ber att få anknyta till den senaste diskussionen
              här och påminna om i vilket läge vårt land var 1991. När den socialdemokratiska
              regeringen av svenska folket avsattes förlorade vi i vårt land
              ett tusen arbetsplatser per dag. Det var resultatet av ett förlorat
              80-tal, som har beskrivits naturligtvis av Kjell-Olof Feldt men
              också för ett par år sedan i en bilaga till budgetpropositionen
              där regeringen tillstår hur det faktiskt var. Den var kanske inte
              underställd den politiska prövningen och släpptes därför igenom,
              men där beskrevs sanningen som ledde till att svenska folket röstade
              bort Socialdemokraterna. Sveriges ekonomi var körd i botten. Den
              nya regeringen fick ta över när Sverige var i ett mycket svårt
              läge.
            </seg>
            <seg n="aef61395">
              När man lyssnar på Göran Persson i avslutningen på de här debatterna
              framgår det med all önskvärd tydlighet att han inte bara är statsminister.
              Han är också statspsykolog. Han ser in i varje människas sinne
              och kan förklara hur de olika debattörerna tänker när de går hit,
              hur de funderar.
            </seg>
            <seg n="985c9b8f">
              När han beskriver situationen står det klart att vi har goda
              tider framför oss. Men hur kan det då komma sig att vi från år
              2004 till år 2007 lånar 191 miljarder kronor? Om det går så bra
              för Sverige, Göran Persson, varför behöver vi då låna på detta
              vis? Hur kan det komma sig att över en miljon människor i arbetsför
              ålder står vid sidan av arbetsmarknaden därför att de inte kan
              arbeta, därför att de inte får hjälp med rehabiliteringen eller
              därför att jobben inte finns där därför att ni bedriver en näringspolitik
              som gör att de nya företagen inte kommer till?
            </seg>
            <seg n="b72869a7">
              Jag sade tidigare att 28 000 företag har försvunnit under den
              här tioårsperioden. Får ni fortsätta kommer det att bli allt mindre
              att leva av. Alltfler människor kommer att stå vid sidan om. Då
              hjälper det inte att den internationella konjunkturen blåser förbi
              just nu eftersom ni inte låter den utnyttjas.
            </seg>
          </u>
          <note type="speaker" n="8999592c">
            Anf. 77 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-13" n="0d5773c7">
            <seg n="5b344d68">
              Fru talman! Låt mig kommentera de 28 000 företagen. Läs statistiken,
              Göran Hägglund, och du kommer att se att det huvudsakligen är
              jordbruk som i statistikens värld blir förlorade företag. Det
              gäller jordbruk och småbutiker, småbutiker som när de försvunnit
              har resulterat i en bättre konkurrens i detaljhandeln och som
              i dag jag är ledsen, Göran Hägglund, att jag återigen måste säga
              det i sin tur har visat sig medföra att inflationen trots de goda
              ekonomiska siffror vi har är låg, 0,6 %. Matpriserna faller dessutom
              med över 1 %. Det är bra för löntagare och det är bra för pensionärer
              därför att man får mer kvar i plånboken att handla för. De 28
              000 förlorade företagen ligger alltså inom sektorn småbutiker
              och jordbruk. Läs statistiken!
            </seg>
            <seg n="cf444bfd">
              Sedan får jag väl säga: Gå till Skriften! Gå till den bok som
              du brukar läsa ur vid frågestunder och här i talarstolen, så har
              du hela 80-talskrisen beskriven. Jag har aldrig dolt att vi begick
              misstag. Jag har heller aldrig dolt att den borgerliga regeringen
              möttes av en internationell lågkonjunktur. Men jag lyfter gärna
              fram att vad den borgerliga regeringen då inte klarade av var
              att hantera situationen. Det var inbördes kiv. Det var bråk. Det
              var olika uppfattningar. Man hade inte samma synsätt på den ekonomiska
              politiken. Det resulterade i det elände som vi sedan fick.
            </seg>
            <seg n="f325e2c8">
              I dag har vi här sett hur det spretar åt alla håll. Det är makten
              ni vill ha för dess egen skull. Vad ni ska göra med den har vi
              sett en gång förut.
            </seg>
            <seg n="e34c9cbe">
              Vidare: Ni klarar er budget, Göran Hägglund, genom stora utförsäljningar
              av statliga företag. Där finns troligen Nordea. Där kan finnas
              Telia, och där kan finnas andra. Där finns kanske rentav Vattenfall,
              Sveaskog och alla de andra statliga företagen.
            </seg>
            <seg n="aba1e1fd">
              På så sätt får ni er budget att gå ihop. Men ingen i denna kammare
              kan ju tro att den typen av utförsäljning av egendom, tillgångar,
              är någonting som ska användas för att täcka löpande drift. Men
              det gör ni. Ni får det på så sätt att bli ett bättre saldo på
              slutet.
            </seg>
            <seg n="1cf91036">
              Jag vill inte sälja Vattenfall. Det är svenska statens egendom.
              Vill Kristdemokraterna sälja Vattenfall? Det vore intressant att
              höra ett svar på den frågan.
            </seg>
          </u>
          <note type="speaker" n="f7da149b">
            Anf. 78 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-a4c2222fdd532d97-9" n="5636247d">
            <seg n="5e58db21">
              Fru talman! Det är rätt. Vi säljer företag som verkar på en konkurrensutsatt
              marknad i stället för att låna. De pengar som ni lånar använder
              ni för att skicka ut en löfteskaskad till väljarna under valåret.
              Vi använder pengarna för att förbättra näringsklimatet, något
              som gör att fler människor kommer i arbete och fler människor
              betalar skatt. Skatteintäkterna gör att vi kan förbättra vården
              och så vidare. Det här behöver jag egentligen inte dra för Göran
              Persson, men kanske behöver jag ändå göra det politiken visar
              att han inte riktigt har det klart för sig.
            </seg>
            <seg n="fb031a35">
              Inflationen är låg, säger Göran Persson. Ja, men det är i dag.
              Tidigare lovprisade du Konjunkturinstitutet. Dess kurvor pekar
              på dramatiska räntehöjningar framöver eftersom ni konsumerar för
              mer än vad vi har pengar att klara av.
            </seg>
            <seg n="2fa61fdf">
              Just nu är det nedförsbacke för cyklisten Sverige eftersom vi
              har en högkonjunktur. Men där framme väntar en lågkonjunktur.
              Då gäller det att det är många som cyklar. I dag står över en
              miljon människor utanför. Var femte svensk arbetstagare gick inte
              till jobbet i morse därför att de saknar arbete, därför att de
              är sjukskrivna eller därför att de är förtidspensionerade. Detta
              är ett jätteproblem, och detta gör det väldigt svårt för ett land
              som redan i dag har bekymmer med att klara av finansieringen av
              vården, svårt att se till att rättssamhället kan upprätthållas
              etcetera. Här har ni ett oavvisligt ansvar. Jag tycker att det
              finns väldigt små skäl att som statsminister slå sig för bröstet
              i dag.
            </seg>
          </u>
          <note type="speaker" n="3a89cee3">
            Anf. 79 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-14" n="0d5773c7">
            <seg n="613a3cb1">
              Fru talman! Jag ställde en mycket enkel fråga, en rak fråga:
              Vill Kristdemokraterna sälja ut Vattenfall? Den frågan får vi
              inget svar på i dag, men det är viktigt att veta därför att jag
              betraktar Vattenfall som en nationell egendom, som någonting som
              vi äger tillsammans. Våra fallrätter, våra vattenkraftverk det
              som en gång forsade som fri energi i de norrländska älvarna ska
              det säljas ut på världsmarknaden? Det ska ni nog ge svar om i
              tid före valet, för frågan kommer att upprepas; det kan jag försäkra.
            </seg>
            <seg n="6b8e96b1">
              Samma sak gäller gruvan i Kiruna, och samma sak gäller skogen.
              Det är vårt, och det vill vi äga tillsammans.
            </seg>
            <seg n="aca20814">
              Allt ska inte omsättas på börsens villkor. Den typen av kapitalism
              betackar vi oss för.
            </seg>
            <seg n="22ad3eb6">
              Låt mig sedan säga till Göran Hägglund att han missförstår de
              offentliga finanserna. Vi har starkare offentliga finanser än
              i stort sett alla andra länder i Europa. Finnar och danskar ligger
              på samma nivå. Vi har överskott i våra gemensamma offentliga finanser.
              För staten har vi ett underskott just nu eftersom arbetslösheten
              är för hög. Då får man underskott i staten. Vi har stora överskott
              i pensionssystemet, och vi har i stort sett balans i kommuner
              och landsting. Vi har unikt välskötta offentliga finanser.
            </seg>
            <seg n="2d4df2f8">
              Jag kan säga det, för det har varit en viktig sak inte minst
              för mig själv att medverka till den utvecklingen. Däri ligger
              också politikens frihetsgrader. Vill vi förändra Sverige, göra
              Sverige till ett modernare, ännu mer konkurrenskraftigt land präglat
              av social sammanhållning, harmoni, miljötänkande och ansvarstagande
              för internationell solidaritet är inte en sådan politik möjlig
              om vi inte också har skött våra gemensamma tillgångar på ett sådant
              sätt att vi har resurser och väcker förtroende i vår omvärld.
            </seg>
            <seg n="a36001b1">
              Bakom en sådan politik står regeringen samlad. Bakom en sådan
              politik har vi stöd från en majoritet i denna kammare. En sådan
              politik utmanas nu av en allians för systemskifte. Den striden
              kommer att tas.
            </seg>
          </u>
          <note type="speaker" n="b4726524">
            Anf. 80 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-dba6e5df278ae5da-9" n="7ab28b65">
            <seg n="24abe7b5">
              Fru talman! Som vanligt hör vi en självgod Göran Persson. Allt
              är bra och allt går bra. Men jag tror att vi lever i olika världar.
              Jag tycker att Göran Persson ska fråga alla dem som inte har polis
              närvarande. Jag tycker att Göran Persson ska fråga alla dem som
              inte har fungerande vägar. Jag tycker att Göran Persson ska fråga
              alla elever som inte får läromedel och fråga dem som står i vårdkö.
              Tycker de också att det är så här bra?
            </seg>
          </u>
          <note type="speaker" n="d232d984">
            Anf. 81 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c3f7ce744f8819c7-15" n="0d5773c7">
            <seg n="4050c9a9">
              Fru talman! Maud Olofsson har lyssnat dåligt. Jag säger i mitt
              anförande och jag säger jämt: Det finns oerhört mycket kvar att
              göra i vårt land för att skapa rättvisa, jämlikhet och solidaritet.
              Man når inte framgång i den kampen genom den högerpolitik som
              Maud Olofsson står bakom. Det är ju detta det handlar om. Det
              är där striden står, och den tänker vi fortsätta att ta. Så enkelt
              är det. Så stor är skillnaden. Det har debatten handlat om. Tack
              för mig.
            </seg>
          </u>
          <note type="speaker" n="ff44806e">
            Anf. 82 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-0c9b1a83f9b80f1c-1" n="7ab28b65" next="i-a5d1f25970a54272-1">
            <seg n="6223f1fb">
              Fru talman! Det intressanta, herr statsminister, är att vi går
              åt fel håll. Det är det som statsministern inte har upptäckt.
              Det blir sämre och sämre. Det blir fler och fler elever som inte
              får läromedel. Det är färre och färre som har service. Det är
              färre och färre som har jobb. Det intressanta är riktningen, och
              det är det statsministern måste se. Människor ser inte den verklighet
              som statsministern ser. Vi behöver ett alternativ.
            </seg>
          </u>
          <note n="e9eb8850">
            Partiledardebatten var härmed avslutad.
          </note>
          <note n="57d481b9">
            2 § Avsägelse
          </note>
          <note n="a86634d9">
            Tredje vice talmannen meddelade att Jörn Holmgren (m) avsagt
            sig uppdraget som ersättare för riksdagsledamot i Skåne läns norra
            och östra valkrets.
          </note>
          <note n="3022acd3">
            Kammaren biföll denna avsägelse.
          </note>
          <note n="92f0397c">
            Ajournering
          </note>
          <note n="d7a134a3">
            Kammaren beslutade kl. 12.34 på förslag av tredje vice talmannen
            att ajournera förhandlingarna till kl. 13.00 då den allmänpolitiska
            debatten skulle inledas.
          </note>
          <u who="maud_olofsson_f3f5fa" xml:id="i-a5d1f25970a54272-1" n="7ab28b65" prev="i-0c9b1a83f9b80f1c-1">
            <seg n="c0723d0c">
              Återupptagna förhandlingar
            </seg>
            <seg n="1649ce01">
              Förskola, skola och utbildning
            </seg>
          </u>
          <note n="a0f1ed47">
            Förhandlingarna återupptogs kl. 13.00.
          </note>
          <note n="33f90003">
            3 § Allmänpolitisk debatt
          </note>
          <note type="speaker" n="d5a04193">
            Anf. 83 ULF NILSSON (fp):
          </note>
          <u who="ulf_nilsson_00782a" xml:id="i-3ae4ad20476b4995-0" n="7d996f6e">
            <seg n="49237aaa">
              Herr talman! Jag tänker framför allt i dag tala lite grann om
              den svenska gymnasieskolan. Många ungdomar i den svenska skolan
              klarar sig bra, men det är också alltför många som misslyckas
              i skolan och går ut utan någon färdig och riktig utbildning. Siffrorna
              är så negativa att 26 % hoppar av utbildningen utan ett fullständigt
              färdigt betyg. Närmare hälften av dem som får betyg når inte upp
              till skolans mål och får inte den gymnasiekompetens som riksdagen
              har formulerat.
            </seg>
            <seg n="d83d34f0">
              Jag menar att skolan ska vara till för alla. Många säger att
              vi folkpartister svartmålar skolan. Det vill vi inte göra, för
              visst finns det fantastiska skolor i Sverige. Jag har glädjen
              att bo i en kommun Lund som blev utsedd av bland andra Lärarförbundet
              till Sveriges bästa skolkommun. Bland annat där har jag sett fantastiska
              skolor. Men så länge som 25 000 elever så många var det i våras
              hoppar av gymnasieskolan så måste vi ändå fortsätta att arbeta
              med att utveckla skolan. Så länge som det är så många som det
              ändå är som vill läsa på högskolan men inte har tillräckliga kunskaper
              måste vi ställa frågan hur skolan kan bli bättre. Det är för många
              som blir lämnade utanför.
            </seg>
            <seg n="ee383370">
              Herr talman! I de flesta länder finns det en uppdelning mellan
              studieförberedande utbildningar å den ena sidan och lärlings-
              och yrkesutbildningar å den andra. I många av de länderna är ungdomsarbetslösheten
              lägre än i Sverige. Lärlingsutbildningarna kan i många fall vara
              teoretiskt kvalificerade, men det finns också lärlingsutbildningar
              för ungdomar som vill ha en mer praktisk inriktning. Vi behöver
              inte gå längre än till andra sidan av Öresund, i Danmark. Där
              spelar hantverkare och småföretag en viktig roll i utbildningssystemet.
              Där kan man tidigt få lära sig kulturen på en arbetsplats och
              grunderna i ett yrke. Sverige har däremot sedan länge avskaffat
              lärlingsutbildningen, och den traditionen har mer eller mindre
              försvunnit. Men på senare tid har alltfler uppmärksammat att vi
              är på väg mot en stor brist på utbildade hantverkare.
            </seg>
            <seg n="e883621c">
              Det finns ett antal kommuner runtom i landet som är beredda att
              köra i gång lärlingsutbildningar på försök. Ett sådant exempel
              är just kommunerna Malmö och Lund, där man i två års tid har jobbat
              med att få i gång en försöksverksamhet där flera arbetsgivare
              är beredda att ställa upp med lärlingsanställning under en del
              av perioden. Tyvärr har Utbildningsdepartementet sagt nej till
              försöket och nekat det ekonomiskt stöd. Det tycker jag var ett
              dåligt beslut. Det vore mycket bättre att pröva lärlingsutbildningarna
              i verkligheten än att uteslutande låta utreda frågan. Folkpartiet
              har därför i sin budget i år föreslagit 200 miljoner kronor till
              försöksverksamhet med lärlingsutbildning redan nästa år. Kommuner
              och företag ska kunna få bidrag till försöksverksamhet. Vi vill
              inte bara utreda, utan vi vill släppa fram lärlingsutbildningar
              så snart som det är möjligt.
            </seg>
            <seg n="711f41df">
              I höstas fick vi svart på vitt på att alltfler ungdomar står
              utanför både arbete och utbildning. Det är 70 000 i åldern 1624
              år som står utanför arbetsmarknaden och inte deltar i någon utbildning.
              Det kunde vi läsa i den statliga utredningen Unga utanför av Leif
              Linde, före detta socialdemokratisk partisekreterare. Där pekades
              det på att de här ungdomarna varken har fått en studieförberedande
              utbildning eller en yrkesutbildning. Man kan jämföra de negativa
              siffrorna. Faktum är att i det gamla linjegymnasiet, som avskaffades
              för tio år sedan, fullföljde 90 % sin gymnasieutbildning.
            </seg>
            <seg n="443fd2e4">
              Många av dem som lyckades bra gick på tvååriga yrkeslinjer. Uppsalaforskarna
              Olofsson och Öst påpekade i en undersökning i somras att de ungdomar
              som följde de tvååriga linjerna som fanns tidigare har klarat
              sig bra i yrkeslivet. De har lyckats bättre med att få jobb än
              ungdomar utan yrkesutbildning.
            </seg>
            <seg n="8a67df89">
              Vi i Folkpartiet arbetar hela tiden med att utveckla en gymnasieskola
              som är till för alla ungdomar. Vi har länge talat om att det behövs
              en bättre yrkesutbildning. Nu har vi konstaterat att utslagningen
              har blivit oacceptabel. Då måste vi göra något för alla dem som
              går utan en färdig utbildning. Vi tror att en tvåårig gymnasieutbildning
              borde införas som alternativ i gymnasieskolan inte för alla yrkesutbildningar,
              men för en del. Vi är övertygade om att en tvåårig gymnasieutbildning
              med gedigen yrkesutbildning och allmänbildning i viktiga ämnen
              är ett bättre alternativ än en avbruten halvfärdig utbildning.
              Alla vill inte bli akademiker, och de som inte vill det ska inte
              behöva känna sig nedvärderade. I dag har vi tyvärr en sorteringsskola,
              herr talman. Det är en sorteringsskola som sorterar bort dem som
              inte passar in i skolideologin.
            </seg>
            <seg n="810a408b">
              När Socialdemokraterna hör våra liberala argument för att införa
              alternativa utbildningsvägar så brukar de säga att vi vill införa
              ett B-lag inom utbildningssystemet. Men sanningen är att det redan
              i dag finns ett B-lag, nämligen alla de ungdomar som lämnar skolan
              utan någon som helst färdig utbildning. Jag tycker att det är
              konstigt att det parti som kallar sig för arbetarparti envisas
              med att alla ungdomar ska utbilda sig för att kunna börja på högskolan.
            </seg>
            <seg n="b0735703">
              Jag hoppas att vi kan återkomma till en diskussion om hur vi
              gemensamt ska satsa på alternativa yrkesinriktade utbildningar.
            </seg>
          </u>
          <note type="speaker" n="c88be2b0">
            Anf. 84 SOFIA LARSEN (c):
          </note>
          <u who="sofia_larsen_c36e3a" xml:id="i-de76a81cf26acd52-0" n="19fd0920">
            <seg n="b8711bc8">
              Herr talman! I dag, när vi får besök av statsrådet Hallengren,
              tänkte jag inrikta mig på förskolan och två saker där, nämligen
              mångfalden och hur viktigt det är med kopplingen mellan förskolan
              och skolan.
            </seg>
            <seg n="424c19c4">
              Tid är en knapp resurs för de flesta småbarnsföräldrar. Det är
              många som känner att tillvaron är stressig och att vardagspusslet
              inte alltid är så lätt att få ihop. Grunden för Centerpartiets
              familjepolitik handlar om ett ökat självbestämmande, en ökad valfrihet
              och bättre möjligheter att kombinera arbetslivet med sin familj.
              Man ska få möjlighet till mer tid med sina barn.
            </seg>
            <seg n="593f46df">
              Detta är någonting som inte alltid går ihop med den kollektiva
              utformningen av föräldraförsäkringen och med den förskolepolitik
              som regeringen för. Den gör i längden att vi får en större intolerans
              mot de individuella lösningar som fler och fler har behov av.
            </seg>
            <seg n="fb54fcb1">
              Om vi ska komma framåt och ge familjerna ökade möjligheter så
              förutsätter det att familjernas ekonomiska utrymme stärks och
              att föräldrarna har möjlighet att ta ansvar för barnens uppväxt
              både vad gäller barnomsorgen och skolan. Självfallet förutsätter
              det i sin tur också en mångfald av olika barnomsorgsformer så
              att man har möjlighet att välja.
            </seg>
            <seg n="9d5e2273">
              I dag omfattar förskolan fler och fler barn. Enligt Kommunförbundet
              kommer behovet av en bred barnomsorg att fortsätta att finnas
              eftersom vi har och har haft en ganska stor babyboom. Med dessa
              fakta i ryggen kan man lätt inse att vi behöver göra en del förändringar.
              Vi behöver stärka kommunernas ekonomi så att de klarar att täcka
              behovet av barnomsorg. Vi behöver också öka familjernas möjligheter
              att själva bestämma över sin livssituation och sin barnomsorg.
            </seg>
            <seg n="37cb7ef5">
              Vår idé om valfrihet och självbestämmande innebär att vi måste
              skapa ett utrymme för nytänkande och olika former av tjänster
              som är anpassade efter den enskilda familjens unika behov och
              förutsättningar. Det är viktigt att de olika barnomsorgsformerna
              är kostnadsneutrala för den enskilda familjen. För att det ska
              fungera krävs det också en riktig valfrihet och inte det här mellantinget
              som regeringen har valt att införa i dag. Varje enskild familj
              ska kunna välja den omsorg som passar just dem bäst oavsett om
              det är i kommunal regi, i ett familjedaghem eller i ett kooperativ.
              Makten över barnomsorgen ska flyttas från staten och kommunerna
              till de enskilda föräldrarna.
            </seg>
            <seg n="dc9a6959">
              För att förbättra valfriheten och kvaliteten i förskolan vill
              vi införa en etableringsfrihet. De förskolor som uppfyller de
              krav som finns enligt lag i dag ska få tillstånd att bedriva förskoleverksamhet.
              För att detta ska fungera måste förskolorna garanteras de nödvändiga
              resurser som krävs för att bedriva verksamheten. Precis som vi
              har fristående grundskolor ska det finnas fristående förskolor
              som kommunerna blir skyldiga att ge ersättning till.
            </seg>
            <seg n="35b67678">
              Lena Hallengren har den senaste tiden uttalat sig ganska fint
              om valfriheten. Hon har sagt att valfriheten är viktig för familjerna,
              och det står också i propositionen, om än väldigt kort. Då blir
              jag lite fundersam och undrar varför regeringen inte vill gå den
              vägen ända ut och säga, om nu valfriheten är viktig för socialdemokratin,
              att vi får en etableringsfrihet och att det kommer att finnas
              samma möjligheter för alla som vill starta en förskola inom barnomsorgen
              att göra det. Hur kan det komma sig att just för de mindre barnen
              är det en lösning för alla som ska gälla i stället för den unika
              lösningen för varje familj?
            </seg>
            <seg n="0f2ea80e">
              Herr talman! Den andra viktiga delen jag vill ta upp handlar
              om samspelet mellan förskolan och skolan och den flexibla övergången
              däremellan. Vi i Centerpartiet har föreslagit en flexibel skolstart.
              Vi säger att den flexibiliteten ska sträcka sig längre än att
              ett barn kan börja skolan vid sex, sju eller åtta års ålder. Vi
              vill gå ifrån den mer fyrkantiga skola som vi har i dag där åldern
              styr mer än den mognad och den kunskap som barnet eller eleven
              bär på. Vi vill gå till en mer verkligt elevanpassad skola. Då
              handlar det om att få börja förskoleklassen eller grundskolan
              vid fler tillfällen än bara på höstterminen. Det kan vara när
              det passar och när eleven är mogen för att börja skolan eller
              förskoleklassen.
            </seg>
            <seg n="741ea2a9">
              En flexibel skola öppnar också för en skola som utgår från den
              enskilda eleven unika förutsättningar. Jag ser en flexibel skola
              som en naturlig följd av det som många skolor runtom i landet
              håller på att utveckla. Det finns en mer individanpassad och elevanpassad
              undervisning. Det har faktiskt visat sig att väldigt många kommuner
              är intresserade av att påbörja verksamhet med flexibel skolstart,
              men både Skolverket och regeringen har rynkat på näsan och sagt
              att det kan bli svårt lite längre fram om det blir alltför flexibelt.
              Kommunförbundet säger också att det här är jättebra och att man
              vill göra detta.
            </seg>
            <seg n="59c6e81f">
              När nu regeringen och Hallengren har sagt sig vilja ha en ökad
              flexibilitet undrar jag om Socialdemokraterna också har gått över
              till den sidan och tycker att en flexibel skolstart är bra.
            </seg>
          </u>
          <note type="speaker" n="04c11a31">
            Anf. 85 AGNETA LUNDBERG (s):
          </note>
          <u who="agneta_lundberg_ffe97c" xml:id="i-994c54c98b926c7d-0" n="96abc69f">
            <seg n="8901e980">
              Herr talman! Vi som sitter i den här salen vet ju att den mest
              verkningsfulla satsning som man kan göra för att nå rättvisa,
              demokrati och tillväxt är att bereda alla som så önskar utbildning.
            </seg>
            <seg n="5cc9a995">
              Grunden är vår allmänna förskola som ger barnen en speciell möjlighet
              att utvecklas. Det är viktigt att det i förskolan finns den speciella
              kompetens som gör att man tidigt kan se om ett barn behöver stöd
              för sin utveckling. Men det räcker självfallet inte med den tidiga
              upptäckten. Det gäller också att sätta in resurser för att komma
              till rätta med de behov som barnet har.
            </seg>
            <seg n="dfd2322c">
              Den satsning som ska ske från den 1 januari 2005 till 2007 med
              ökad personaltäthet som följd kommer att höja kvaliteten i barnomsorgen
              betydligt. Detta kommer skolministern självfallet att ta upp i
              sitt anförande senare i debatten. Jag tar upp det mer för att
              se den röda tråden.
            </seg>
            <seg n="6481361d">
              Sedan krävs det att grundskolan tar vid och ger ungdomarna en
              utbildning av hög kvalitet. Under åren har vi fått rapporter om
              att kommunerna inte klarar sitt uppdrag, bland annat på grund
              av resursbrist. Därför tillfördes de så kallade Wärnerssonpengarna
              på 5 miljarder under fem år. Dessa pengar har medfört att kommunerna
              har kunnat anställa fler lärare och höja kvaliteten. Jag tror
              inte att det räcker. Vi kommer att behöva tillföra ytterligare
              resurser fortsättningsvis också. Vi har ju en väldigt hög ambition
              för vår grundskola.
            </seg>
            <seg n="cdc1cdbb">
              Det är angeläget att alla elever får individuella utvecklingsplaner
              där föräldrar, lärare och elever tillsammans kommer överens om
              och tar ansvar för en positiv utveckling när det gäller både skolprestationer
              och den personliga utvecklingen. Än finns det mycket kvar att
              göra till exempel när det gäller att alla elever ska vara behöriga
              till gymnasieskolan, och det gäller inte minst våra invandrarelever.
            </seg>
            <seg n="bf80abaf">
              Den svenska gymnasieskolan håller en hög kvalitet i ett internationellt
              perspektiv, trots de röster som hörs här i Sverige. Den medger
              stor valfrihet för eleverna och erbjuder ett brett utbud av utbildningar
              och kurser. Vår gymnasieskola omfattar, till skillnad från de
              flesta länders, både studieförberedande utbildningar och yrkesutbildningar
              med en gemensam kunskapsbas.
            </seg>
            <seg n="3fac1bbd">
              Reformen av gymnasieskolan, som genomfördes i början av 1990-talet,
              innebar en väsentlig ambitionshöjning, framför allt för elever
              på yrkesinriktade utbildningar.
            </seg>
            <seg n="ea2b2a86">
              För det första betonades principen att gymnasieskolan är till
              för alla ungdomar.
            </seg>
            <seg n="5d68df6a">
              För det andra etablerades kärnämneskurser på alla gymnasieprogram.
              Kärnämneskurserna ger alla elever en gemensam kunskapsbas som
              behövs för deltagande i samhällets demokratiska processer, yrkesliv
              och fortsatta studier.
            </seg>
            <seg n="8b2e9565">
              För det tredje förlängdes yrkesutbildningen till tre år.
            </seg>
            <seg n="63e1ed3c">
              Gymnasieprogrammen byggdes upp av kurser med betyg efter varje
              kurs. Elevernas valfrihet ökades väsentligt. Kommuner och skolor
              fick ökade möjligheter att profilera sitt utbud. Reformen var
              i stora stycken mycket lyckosam. I dag går, med få undantag, alla
              elever i en årskull vidare från grundskolan till gymnasieskolan.
              Jämfört med läget före reformen är det nu dubbelt så många elever
              som slutför en treårig gymnasieutbildning.
            </seg>
            <seg n="802bda7f">
              Arbetslivet har välkomnat den kompetenshöjning hos eleverna som
              en förlängning av de tidigare tvååriga yrkesinriktade utbildningarna
              med ett tredje år och gemensamma kärnämneskurser har medfört.
              I dag har var femte nybörjare i högskolan gått en yrkesinriktad
              gymnasieutbildning. Det är en betydande skillnad mot tidigare.
            </seg>
            <seg n="91aa3c42">
              Gymnasieskolan behöver självfallet utvecklas och kvaliteten behöver
              höjas. Ingenting är så bra att det inte kan göras bättre. Så många
              elever som möjligt ska nå de gemensamma målen och få de kunskaper
              som krävs för personlig utveckling, aktivt deltagande i ett demokratiskt
              samhälle, ett utvecklat arbetsliv, vidare studier och ett livslångt
              lärande. Behovet av det livslånga lärandet har ju blivit mycket
              påtagligt. Vårt arbetsliv förändras väldigt snabbt.
            </seg>
            <seg n="b446e8dc">
              Framtidens gymnasieskola måste bättre än dagens svara mot de
              krav som det moderna samhället ställer på såväl breda kunskaper
              som hög specialisering. Det är därför dags att genomföra ett antal
              viktiga förändringar för att modernisera gymnasieskolan och komma
              till rätta med en del av bristerna i programgymnasiet. Alla elever
              måste få möjlighet att nå målen. Det måste vara målsättningen.
              Alla elever bör få individuella studieplaner för att också få
              de råd och stöd för sin utbildning som krävs för att nå målen.
            </seg>
            <seg n="58a7c0ae">
              Direktövergången till högskolan ska öka, och rekryteringen ska
              breddas.
            </seg>
            <seg n="e705f6b5">
              Vi socialdemokrater har en målsättning att hälften av en årskull
              ska ha påbörjat en högskoleutbildning vid 25 års ålder. När det
              gäller flickorna är vi snart där, men pojkarna har en bit kvar.
              Den sociala snedrekryteringen till utbildningar på universitet
              och högskolor är fortfarande stark. Insatser för att förändra
              den sociala snedrekryteringen måste de olika lärosätena och andra
              berörda arbeta ytterligare med.
            </seg>
            <seg n="73f2bb3c">
              Vi har arbetat mycket med att utöka antalet högskoleplatser,
              och det är viktigt att vi fortsätter med det, men vi måste också
              ge dem som genomgått ett yrkesinriktat program ett större utbud
              när det gäller eftergymnasial utbildning. Behovet av eftergymnasiala
              yrkesutbildningar av olika längd och specialiseringsgrad bör följas
              upp som en följd av den snabba utvecklingen inom arbetslivet.
            </seg>
            <seg n="84441c98">
              Det är viktigt att vi utvecklar eftergymnasial yrkesutbildning
              utanför högskolan, kvalificerad yrkesutbildning, KY, och andra
              påbyggnadsutbildningar. Det är viktigt att ytterligare utveckla
              KY i nära samarbete med arbetslivet. Det är därför angeläget att
              vi försöker att på olika sätt tillgodose behovet av eftergymnasial
              utbildning.
            </seg>
          </u>
          <note type="speaker" n="4c6fa925">
            Anf. 86 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-0" n="5c2cfbc8">
            <seg n="3c7021f4">
              Herr talman! Varje år lämnar 50 % av eleverna på Rosengårdsskolan
              i Malmö grundskolan utan att kunna läsa, skriva och räkna. Inte
              heller för Malmö som helhet, som ligger under genomsnittet för
              riket, ser man några förbättringar. Hur får Agneta Lundberg den
              här ekvationen att gå ihop?
            </seg>
          </u>
          <note type="speaker" n="90592efd">
            Anf. 87 AGNETA LUNDBERG (s) replik:
          </note>
          <u who="agneta_lundberg_ffe97c" xml:id="i-994c54c98b926c7d-1" n="96abc69f">
            <seg n="fe6e296e">
              Herr talman! Självfallet inser jag att det är en väldigt stor
              skillnad mellan situationen i Rosengård och Malmö i övrigt och
              till exempel i min hemkommun. Det är en mycket större utmaning
              att klara situationen för alla de ungdomar som kommer till Sverige,
              kanske är i tolvårsåldern utan att kunna svenska, än att undervisa
              elever som hela sitt liv har bott i landet.
            </seg>
            <seg n="95106096">
              Vad gäller resursförstärkningen är de fem åren ännu inte till
              ända. Man har inte fullt ut kunnat se effekterna av den. Det här
              är dessutom ett arbete som måste fortgå hela tiden. Man får aldrig
              ge upp. Det handlar inte enbart om resurser utan också om att
              utveckla arbetssätt och arbetsformer.
            </seg>
            <seg n="8d77e6ee">
              Jag är helt på det klara med att man i de invandrartäta områdena
              möter mycket större utmaningar än på andra ställen.
            </seg>
          </u>
          <note type="speaker" n="3374f17f">
            Anf. 88 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-1" n="5c2cfbc8">
            <seg n="9a0727de">
              Herr talman! Jag måste säga att jag inte är direkt nöjd med Agneta
              Lundbergs svar. Jag tror att problemet ligger på en helt annan
              nivå. Det handlar om inriktningen på utbildningen. Sätter man
              upp ett 50-procentsmål och utgår från att högre utbildningar och
              akademiska studier ska vara slutmålet för alla elever, kommer
              elever på skolor som Rosengårdsskolan eller i Helsingfors och
              Göteborg, som också har invandrartäta förorter, ohjälpligt att
              misslyckas. 50-procentsmålet för den koppling till akademiska
              studier som är det enda slutmålet som den socialdemokratiska regeringen
              har är grundproblemet. Varför hör vi inte mer om de praktiska
              utbildningarna? Varför hör vi inte något mer om alternativ för
              de här ungdomarna, alternativ som kanske på ett helt annat sätt
              hade kunnat hjälpa dem till deras bästa förutsättningar i stället
              för att som i dag föra dem från ett misslyckande i grundskolan
              till ett misslyckande i gymnasieskolan?
            </seg>
          </u>
          <note type="speaker" n="c033946b">
            Anf. 89 AGNETA LUNDBERG (s) replik:
          </note>
          <u who="agneta_lundberg_ffe97c" xml:id="i-994c54c98b926c7d-2" n="96abc69f">
            <seg n="3f52b680">
              Herr talman! Mitt anförande kretsade just kring frågan om yrkesutbildning.
              Det är bra att vi har en 50-procentsmålsättning, men för de resterande
              50 procenten måste det bli ett större utbud. Det är inte så att
              alla kan gå till akademiska studier utan man ska ha en grundläggande
              högskolekompetens. Det är inte ett krav som ställs för övergång
              till högskolan utan för att man ska kunna fungera i arbetslivet
              och i samhällslivet och kunna delta i demokratiska strävanden.
              Jag tycker inte att vi ska förvägra de resterande 50 procenten
              av eleverna i grundskolan detta och anse det vara något exklusivt
              för den andra halvan.
            </seg>
          </u>
          <note type="speaker" n="bd50269c">
            Anf. 90 ULF NILSSON (fp) replik:
          </note>
          <u who="ulf_nilsson_00782a" xml:id="i-3ae4ad20476b4995-1" n="7d996f6e">
            <seg n="0176bd2d">
              Herr talman! Agneta Lundberg sade att nästan alla går vidare
              från grundskolan, och det är ju sant, men en fjärdedel hoppar
              av utan fullständiga betyg. Av dem som får betyg når över 40 %
              inte upp till de mål som är uppsatta. Väger man ihop dessa siffror
              finner man att det är ungefär lika många som får färdig gymnasieutbildning
              som för tio år sedan i den gamla gymnasieskolan. Det är ju inte
              så bra, och internationellt sett ligger vi inte på något sätt
              uselt till, men med tanke på att vi lägger ned mer pengar på skolan
              än något annat land i Europa ligger vi ganska medelmåttigt till.
            </seg>
            <seg n="38b8d2cf">
              Min fråga till Agneta Lundberg är: Vad föreslår ni socialdemokrater?
              Vilka förändringar kan ni tänka er för att skapa vettiga yrkesutbildningar
              inom gymnasieskolan, och hur ser ni på lärlingsutbildningen?
            </seg>
          </u>
          <note type="speaker" n="de3f346e">
            Anf. 91 AGNETA LUNDBERG (s) replik:
          </note>
          <u who="agneta_lundberg_ffe97c" xml:id="i-994c54c98b926c7d-3" n="96abc69f">
            <seg n="0ac43208">
              Herr talman! Jag berörde inte dessa frågor speciellt eftersom
              vi nästa vecka ska ha en särskild gymnasiedebatt, men jag kan
              först säga att det som vi måste göra finns i det betänkande som
              vi nästa vecka ska diskutera. Det gäller framför allt att de elever
              som inte är behöriga till gymnasieskolan tillförs resurser och
              ska få undervisning på heltid. Vi tillför kommunerna 450 miljarder
              kronor. Det är en stor förstärkning. Jag tycker att dessa elever
              har behandlats milt sagt njuggt. Det är viktigt att de får en
              undervisning så att de får reella möjligheter att bli behöriga
              och fullfölja ett gymnasieprogram.
            </seg>
            <seg n="68b1ff62">
              Hittills har många kommuner satsat bra och målmedvetet för att
              eleverna ska kunna läsa upp sina betyg vid sidan om. Andra har
              enbart låtit eleverna läsa till exempel den matematik som de inte
              har klarat av. De eleverna blir inte speciellt motiverade att
              gå vidare. Det är självklart att avhoppen blir stora.
            </seg>
          </u>
          <note type="speaker" n="093901a8">
            Anf. 92 ULF NILSSON (fp) replik:
          </note>
          <u who="ulf_nilsson_00782a" xml:id="i-3ae4ad20476b4995-2" n="7d996f6e">
            <seg n="433f6e06">
              Herr talman! Agneta Lundberg deltog i Gymnasiekommittén, som
              hade ett förslag om att gå ännu längre åt det håll som vi från
              Folkpartiet kritiserar. Det innebar att man skulle banta de 17
              gymnasieprogrammen till 8 och göra utbildningarna mera likformiga.
              Det förslaget backade ju regeringen bort från, och det tyckte
              vi var väldigt bra, men det har inte kommit några konkreta förslag.
            </seg>
            <seg n="8fbfafd3">
              För att nu hålla oss på den allmänpolitiska nivån och inte gå
              in på sådana detaljer som vi ska diskutera om någon vecka vill
              jag fråga: Hur länge tycker Agneta Lundberg att man ska acceptera
              att så många människor på yrkesinriktade program misslyckas och
              hoppar av? Hur länge tror Agneta Lundberg att man kan arbeta med
              förändringar inom systemet? Hur många ska misslyckas innan det
              är dags att fundera över om det behövs en genomgripande reform
              av yrkesutbildningarna?
            </seg>
          </u>
          <note type="speaker" n="492f9ff9">
            Anf. 93 AGNETA LUNDBERG (s) replik:
          </note>
          <u who="agneta_lundberg_ffe97c" xml:id="i-994c54c98b926c7d-4" n="96abc69f">
            <seg n="17b127a7">
              Herr talman! Varje elev som hoppar av är ett misslyckande. Man
              kan aldrig säga att man ska tolerera ett visst antal utan självklart
              måste målsättningen vara den att alla ska lyckas. Jag tycker att
              man i stor utsträckning svartmålar och säger att alla som går
              i yrkesinriktade program misslyckas. Det är många som får sin
              kick först när de kommer från gymnasieskolan till ett yrkesinriktat
              program eftersom de där äntligen får göra sådant som de är väldigt
              intresserade av. Jag menar att man ska ta tag i motivationen på
              ett helt annat sätt än vad man gör i dag, ta tag i det som ungdomarna
              är intresserade av och få dem att känna att kärnämnena matematik
              och svenska inte är ämnen utan verktyg.
            </seg>
          </u>
          <note type="speaker" n="087bfb4f">
            Anf. 94 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-659423322ce2069f-2" n="5c2cfbc8">
            <seg n="f8ca4c17">
              Herr talman! Jag vill till Lena Hallengren säga att jag tyvärr
              måste göra henne besviken eftersom jag inte kommer att vända mig
              till henne utan till hennes frånvarande kollega Thomas Östros.
              Det är nämligen framför allt högskolefrågor som jag har tänkt
              ta upp.
            </seg>
            <seg n="475e989a">
              Herr talman! Kunskapsjobb har för vissa politiker blivit ett
              mantra för arbeten som någonstans mirakulöst bringar folk högre
              lön och jobb som inte är lätta att flytta på. Problemet är bara
              att när man säger kunskapsjobb faller med automatik också ett
              antal andra parametrar ut. Det är precis som i ett dominospel.
              Petar man på brickan vi ska leva på kunskap, måste också med automatik
              andra saker följa för att spelet ska gå ut och för att det ska
              bli ett välfärdssamhälle i andra ändan.
            </seg>
            <seg n="fa7a0a0b">
              Ska man leva på kunskap måste den nämligen vara bättre än andras,
              bättre i meningen mer djup, mer specialiserad och mer marknadsrelevant.
              Det kräver en tydlig spets. Detta i sin tur kräver omtänk i de
              institutioner som förmedlar och bygger kunskap, nämligen det här
              landets skolor och universitet. Sverige behöver inte göra några
              nya extrema saker, snarare sluta vara extremt på andra punkter.
            </seg>
            <seg n="87e7d236">
              Jag hade tänkt ta upp några punkter som jag tror är viktiga för
              att bryta dagens kris inom den högre utbildningen i Sverige.
            </seg>
            <seg n="c5775fcf">
              Den första punkten gäller inflödet av nya studenter till högskolan.
              Det handlar helt enkelt om det vi nyss debatterade: att grund-
              och gymnasieskolan på väldigt många håll inte lever upp till de
              uppställda målen. Alltfler studenter saknar de förkunskaper som
              de hade behövt för att klara sig. Detta leder ofelbart till en
              gymnasifiering av högskolan. När dessutom alltfler studenter tvingas
              ta studielån för att skaffa sig de grundkunskaper som är nödvändiga
              för att de ska klara sina högskolestudier blir alla förlorare,
              samhället likaväl som individen.
            </seg>
            <seg n="f97b570f">
              Den andra punkten är att vi nu måste ta krafttag för att komma
              till rätta med antagningssystemet. Det nuvarande systemet skapar
              bara problem, både på högskolan och i gymnasieskolan. På den lägre
              nivån väljer ett stort antal av eleverna i dag att prioritera
              betyg snarare än goda kunskaper. Svåra men viktiga ämnen får stryka
              på foten till förmån för enklare kurser där man inte behöver plugga
              överdrivet mycket för att erhålla ett toppbetyg. Detta har särskilt
              drabbat språkämnena, vilket i sin tur är ytterst allvarligt. Därför
              måste vi nu inrikta all vår kraft på att bryta detta destruktiva
              mönster vad gäller de taktiska valen.
            </seg>
            <seg n="faf4ab95">
              I högskolan yttrar sig problemen genom att fyra av fem studenter
              tvingas ta omvägar och läsa en annan utbildning vid en annan högskola
              än den man själv hade valt. Det är faktiskt så att endast var
              femte student i Sverige i dag går på sin drömutbildning.
            </seg>
            <seg n="26f94727">
              Herr talman! Vi moderater är helt övertygade om att motivationen
              och glädjen blir betydligt större hos en student som får gå sin
              drömutbildning vid sitt favoritlärosäte. Därför vill vi införa
              ett decentraliserat och rättssäkert antagningssystem. Vi vill
              också göra det möjligt för fler att komma in på sitt förstahandsval
              genom att låta högkvalitativa utbildningar växa och ta in fler
              studenter.
            </seg>
            <seg n="3693f9d5">
              I korthet: Vi moderater värnar studenterna och tanken på starka
              och självständiga universitet och högskolor, inte socialistiska
              och centralistiska system.
            </seg>
            <seg n="99e6e8ce">
              Som punkt tre sätter vi frågan om urholkningen av grundutbildningsanslagen.
              Alltfler studenter har fått plats vid landets högskolor och universitet,
              men samtidigt har anslagsökningarna släpat efter. Enligt Sveriges
              Universitetslärarförbund har grundutbildningsanslagen urholkats
              med ca 25 % sedan budgetåret 1994/95. Det är siffror som förskräcker.
            </seg>
            <seg n="1ae63336">
              Därför måste vi vända utvecklingen. Vi moderater vill under den
              kommande perioden höja grundutbildningsanslagen till universitet
              och högskolor med ca 1 miljard kronor i syfte att successivt rekonstruera
              lärosätenas styrka och självständighet.
            </seg>
            <seg n="39421ddc">
              Den fjärde punkten är bristen på forskningsmedel. Nyligen publicerade
              den brittiska regeringens vetenskaplige rådgivare David King en
              artikel i tidskriften Nature som bekräftar att Sverige fortfarande
              har en framstående plats inom forskningen. Artikeln visar dock
              att det bara är Iran, Brasilien, Finland och Sverige som tappar
              i antalet vetenskapliga citeringar gentemot alla andra 27 länder
              i undersökningen. Det är någonting att fundera över efter statsministerns
              tirader här i kammaren tidigare i dag om svenska framgångar. Med
              tanke på de senaste årens sviktande finansiering av den svenska
              högre utbildningen och forskningen är det sannolikt att vi kommer
              att fortsätta att förlora mark under kommande år om vi inte gör
              någonting.
            </seg>
            <seg n="657f6c2f">
              Utbildnings- och forskningsministern har presenterat det ekonomiska
              underlaget för den kommande forskningspropositionen och antytt
              hur medlen ska fördelas. Problemet är bara att det hela är ett
              nollsummespel. Staten ger med den ena handen och tar med den andra.
              Man kan något förenklat beskriva förslaget att under fyraårsperioden
              tillföra 2,3 miljarder till forskningen som en omfördelning från
              lärosätenas resurser för forskning och undervisning till en så
              kallad excellenssatsning på forskning inom medicin och teknik.
            </seg>
            <seg n="3a3d0fa2">
              Herr talman! Jag har ingenting emot ordet excellens. Det är ett
              bra ord för att beskriva den målsättning man vill ha. Men det
              ska inte missbrukas på det vis som Thomas Östros gör.
            </seg>
            <seg n="9370754a">
              Den här satsningen går inte direkt till lärosätena. I stället
              ska medlen gå omvägen via forskningsråd och andra myndigheter,
              vilket leder till mer administration, högre kostnader och mindre
              forskning samt att mer tid måste läggas på att skriva och skicka
              in anslagsansökningar. Är det denna excellenta satsning som ska
              föra Sverige in i framtiden?
            </seg>
            <seg n="619ac4a4">
              Det finns dock partier här i kammaren som står för en annan politik.
              Vi moderater vill under de kommande tre åren successivt öka forskningsanslagen
              med 1,5 miljarder kronor. Vårt syfte är att förstärka den fria
              forskningen. Vi satsar på kvalitet. Vi satsar på bioteknik, medicin,
              materialvetenskap, IT och alla de områden som är viktiga.
            </seg>
            <seg n="7b21db9d">
              Avslutningsvis, herr talman, är det viktigt att framhålla att
              vi behöver en förändrad politik, av den typ som vi i allianspartierna
              står för, för att på nytt sätta kvaliteten i högsätet. Jag och
              övriga ledamöter i kammaren har rätt att få reda på vad Socialdemokraternas
              alternativ på högskoleområdet är.
            </seg>
          </u>
          <note type="speaker" n="8ec4e9ed">
            Anf. 95 MAJLÉNE WESTERLUND PANKE (s):
          </note>
          <u who="majlene_westerlund_panke_5df7ff" xml:id="i-8c967b40a8748ff8-0" n="ccb12639">
            <seg n="60c4e461">
              Herr talman! Varje tidsålder författar sin egen berättelse om
              samhället. I den berättelsen ska alla känna sig hemma och finna
              sin naturliga roll. Berättelsen har alltid ett lyckligt slut,
              och ett lyckligt slut i en god berättelse är alltid bara början
              på en lång lyckoperiod: De lever lyckliga i alla sina dagar.
            </seg>
            <seg n="c13fd712">
              Vår tidsålders berättelse börjar utkristallisera sig som berättelsen
              om kunskapssamhället, där de flesta människor är välutbildade
              och där forskningen har tilldelats huvudrollen som navet för detta
              samhälles utveckling och tillväxt.
            </seg>
            <seg n="03637074">
              Biomedicinsk forskning skänker oss längre och friskare liv. Informationstekniken
              öppnar världen och ger oss möjlighet till ett rikare och mer mångfasetterat
              liv. Vi är ju bara ett klick från hela övriga världen. Vi lever
              i den globala byn.
            </seg>
            <seg n="e44c55bb">
              Tillsammans skapar forskare, näringsliv och politiker de stora
              system där denna utveckling görs möjlig. På politiska toppmöten,
              vetenskapliga konferenser och industriella sammankomster slår
              man fast att forskningen inom bio-, nano- och IT-områdena kommer
              att vara garanten för en trygg framtid i tillväxt.
            </seg>
            <seg n="a7c2f5ad">
              Jag får erkänna att jag själv omfattar den här berättelsen om
              framtiden. Men när jag möter människor på arbetsplatser, på gymnasieskolor
              och i grundskolor får jag ofta lyssna till en helt annan berättelse
              om framtiden, en berättelse om rädsla och oro för en snabb utveckling
              mot det skrämmande okända där forskaren spelar gud genom sin hantering
              av gener och stamceller, där mänskligheten utsätts för livsfarlig
              strålning och där utbildning och forskning blir till människans
              fiende.
            </seg>
            <seg n="9a27ee4a">
              Detta är inte unikt för Sverige, har jag märkt i mitt arbete
              i Europarådet. Vi börjar möta denna oro och denna rädsla i land
              efter land.
            </seg>
            <seg n="15e53c20">
              Man kan tala om brist på kunskap och utbildning. Det gör en del.
              Brist på information, säger andra. Men jag vill nog säga att vi
              här upplever en brist på kommunikation. Trots att fler och fler
              av våra invånare i landet får en allt längre utbildning växer
              nämligen misstron mot den moderna naturvetenskapen.
            </seg>
            <seg n="a6455eaf">
              Då kan man fråga sig: Hur kommuniceras egentligen viktiga forskningsrön
              i vårt kunskapssamhälle? Omfattar vi berättelsen om kunskapssamhället
              måste vi ju möjliggöra kommunikationen mellan vetenskap och allmänhet,
              mellan forskare och skolungdom. Myten om den excentriske vetenskapsmannen
              överträffas nog endast, måste jag säga, av myten om den ointresserade
              och okunniga allmänheten.
            </seg>
            <seg n="f5a32664">
              Vi måste skapa förutsättningar för mötet mellan vetenskap och
              samhälle, för dialogen om den moderna vetenskapen, och människors
              oro måste börja tas på allvar. Därför är det viktigt att högskolans
              tredje uppgift blir en uppgift med bredd och djup, ett förhållningssätt
              för att hålla dialogen med det omgivande samhället vid liv, för
              att möta oron, för att bygga upp förtroendet, för att lyssna.
              Utan förtroende för modern vetenskap kommer berättelsen om kunskapssamhället
              aldrig att bli annat än ett utkast.
            </seg>
            <seg n="361f2e36">
              Jag tror att det vi i dag gemensamt delar med hela övriga västvärlden,
              nämligen flykten från studier i naturvetenskap och teknik, på
              något sätt har sin grund i den här rädslan och den här oron. Jag
              tycker att vi politiker på riksnivå har en stor uppgift att fylla
              genom att göra det här tankeutbytet och den här dialogen mellan
              vetenskapssamhället och det civila samhället möjlig.
            </seg>
          </u>
          <note type="speaker" n="c592295d">
            Anf. 96 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-3" n="5c2cfbc8">
            <seg n="0d7f4470">
              Herr talman! Tänk vilka olika erfarenheter vi har. Den mest positiva
              människa som jag har mött på länge var Noha på Öresundsgymnasiet
              som jag träffade förra veckan och som ville plugga till läkare
              efter gymnasiet och sedan utbilda sig till forskare på ryggmärgsbråck.
              För henne, som hade sin bakgrund i Jordanien, var det fullständigt
              självklart att ta alla de möjligheter i anspråk som Sverige erbjuder.
              Jag tror att hon, precis som jag, är oerhört stolt över Sverige.
              Jag delar inte alls den svartsyn som Majléne Westerlund Panke
              ger uttryck för i talarstolen om den svenska ungdomens inställning
              till forskning, tvärtom.
            </seg>
            <seg n="caac8980">
              Nej, den oro vi bör känna är över den nedmontering av forskningsresurserna
              och forskningsresultaten som vi har upplevt under de senaste tio
              åren av socialdemokratiskt styre. Vi har gång på gång kunnat notera
              att ungdomar som kommer till högskolan saknar förkunskaper i tillräcklig
              utsträckning för att tillgodogöra sig kunskapsinhämtningen och
              saknar möjligheter att just uppnå de excellenta resultat som nu
              håller på att utveckla sig till ett mantra. Det tycker jag att
              Majléne Westerlund Panke borde prata mer om.
            </seg>
          </u>
          <note type="speaker" n="6417b370">
            Anf. 97 MAJLÉNE WESTERLUND PANKE (s) replik:
          </note>
          <u who="majlene_westerlund_panke_5df7ff" xml:id="i-8c967b40a8748ff8-1" n="ccb12639">
            <seg n="76609c95">
              Herr talman! Jag vet inte riktigt vilket jag ska bemöta. Jag
              lyssnade på Tobias Billströms anförande som var laddat av negativism
              mot svensk utbildning, svensk forskning, svenska universitet och
              högskolor. Jag blev lite förundrad redan då, och nu blir jag ännu
              mer förundrad när du inleder med att tala om vilka fantastiska
              möjligheter som den svenska forskarvärlden och det svenska skolsystemet
              erbjuder.
            </seg>
            <seg n="166fb48c">
              Jag har lite svårt att riktigt hantera vad det är Tobias Billström
              vill. Jag vill nog att du blir klarare när det gäller din grundinställning
              till hur situationen är. Är det katastrof och kaotiskt eller är
              det de öppna möjligheterna som du beskrev i din replik på mitt
              anförande. Jag vill ha reda på det först för att vi ska kunna
              diskutera.
            </seg>
          </u>
          <note type="speaker" n="b4563e03">
            Anf. 98 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-4" n="5c2cfbc8">
            <seg n="bd1c8850">
              Herr talman! Jag tror att Majléne Westerlund Panke var alldeles
              för försjunken i sitt eget anförande om hon uppfattade någon negativism
              i mitt. Men jag ska vara helt ärlig och klar gentemot Majléne
              Westerlund Panke.
            </seg>
            <seg n="24c8c152">
              Vad händer i en värld där universitet och högskolor i dag har
              25 % mindre resurser men många fler studenter att hantera? Vad
              händer i en sådan värld? Vad händer i en värld där den enskilde
              forskaren måste lägga upp till 25 % av sin tid på att söka forskningsanslag
              i stället för att ägna sig åt forskning, ta emot doktorander eller
              undervisa studenter? Det är ju detta vi måste diskutera.
            </seg>
            <seg n="9ce9a744">
              Jag är den förste att erkänna de fantastiska möjligheter som
              det svenska utbildningsväsendet erbjuder. Det sade jag också klart
              och tydligt i mitt anförande. Men man får inte lov att stirra
              sig så blind på sitt eget skön, höll jag på att säga, Majléne,
              det som man tror att man har uppnått under de här tio åren att
              man glömmer bort alla de problem som har uppstått.
            </seg>
            <seg n="a60875c2">
              Det är därför som min fråga till dig kvarstår: Vad kommer att
              hända, vilka förbättringar och förändringar föreslår ni egentligen
              för den kommande perioden? Var nu lite konkret så ska vi nog kunna
              diskutera resten också.
            </seg>
          </u>
          <note type="speaker" n="d282a078">
            Anf. 99 MAJLÉNE WESTERLUND PANKE (s) replik:
          </note>
          <u who="majlene_westerlund_panke_5df7ff" xml:id="i-8c967b40a8748ff8-2" n="ccb12639">
            <seg n="b0d4fbe9">
              Herr talman! Jag kan till Tobias Billström säga att vi nog får
              tänka oss att forskare även i framtiden får söka anslag. Jag tror
              att det borde ligga i linje med den excellens som Tobias Billström
              förespråkar. Vi kan inte dela ut forskningsmedel till alla som
              ansöker om forskningsmedel. Det blir inte särskilt mycket per
              forskare. Vi har ett system där man ansöker om forskningsmedel
              i konkurrens och där de bästa får forskningsmedel.
            </seg>
            <seg n="504ea127">
              Jag tror faktiskt, Tobias Billström, att det här kommer att bli
              ännu mer utpräglat i framtiden, därför att genom vår politik blir
              det fler och fler i det här landet som doktorerar. Målsättningen
              är att vi om tio år ska ha dubbelt så många doktorander och examinerade
              som vi har i dag.
            </seg>
            <seg n="cc46189c">
              Jag har fortfarande inte hört, och jag hoppas att jag inte kommer
              att få höra det heller, att det på grund av en fördubbling av
              antalet doktorander kommer att bli en minskad kvalitet i det svenska
              examinationssystemet. Det borde annars ligga i linje med allt
              annat som Tobias Billström säger. Blir det fler studenter blir
              det sämre kvalitet. Men jag har inte hört och jag hoppas att jag
              inte kommer att få höra att det blir sämre examinationer och sämre
              doktorsavhandlingar om det är fler som doktorerar.
            </seg>
          </u>
          <note type="speaker" n="bea44b06">
            Anf. 100 MIKAEL DAMBERG (s):
          </note>
          <u who="mikael_damberg_3c15a9" xml:id="i-728c9b45e4839874-0" n="955468f7">
            <seg n="e2c5f73e">
              Herr talman! Jag måste erkänna att det är med lite blandade känslor
              jag kliver upp i riksdagens talarstol under den här allmänpolitiska
              debatten. Efter sex månader hemma med Wilma känns det å ena sidan
              lite vemodigt och märkligt att inte ha henne kring sig, på sig
              och med sig hela dagarna. Å andra sidan känns det otroligt stimulerande
              att återigen få diskutera och debattera kanske den viktigaste
              frågan för Wilma och för Sveriges framtid, nämligen den svenska
              skolan.
            </seg>
            <seg n="73caf9eb">
              Som socialdemokrat drivs jag av en vision om att utveckla en
              trygg kunskapsskola för alla barn och ungdomar i vårt land, en
              skola som sätter elevens nyfikenhet i centrum och som uppmuntrar
              sökandet efter kunskap och bildning.
            </seg>
            <seg n="ed66e8ec">
              Det var roligt att tidigare i dag få höra hur moderatledaren
              nu erkänner att den svenska skolan på många sätt är bra och också
              har blivit bättre under det senaste decenniet. Internationella
              studier visar ju att han har rätt. Svensk skola står sig väl vid
              en internationell jämförelse. Orsaken är ingen slump eller tillfällighet.
              Det handlar om ett ideologiskt vägval, att ha en sammanhållen
              skola som inte sorterar och lämnar vissa elever ohjälpligt efter.
            </seg>
            <seg n="4ec36af7">
              Vi socialdemokrater har dessutom målmedvetet satsat miljardbelopp
              för att steg för steg anställa fler lärare och andra specialister
              i skolan. Varje år sedan 1997 har lärartätheten ökat, både i grund-
              och på gymnasieskolan. Ett kvalitetsprogram för skolan har genomförts.
              Skolverket har fått ett tydligt uppdrag att utvärdera och följa
              kvaliteten på våra skolor. Den nya Skolutvecklingsmyndigheten
              har fått sitt första och viktigaste uppdrag, att stödja utvecklingen
              i de skolor som finns i de mest segregerade bostadsområdena.
            </seg>
            <seg n="fcd7a9d3">
              Det är ju så att trots att flertalet elever lämnar grundskolan
              med goda kunskaper gör inte alla det. Att var tionde elev inte
              har nått upp till kunskapskraven är skolans största misslyckande
              och viktigaste utmaning.
            </seg>
            <seg n="8fad7897">
              Vi vet av forskning att de elever som får kunskapsluckor tidigt
              i skolan riskerar att få det svårare att komma igen i gymnasiet,
              på högskolan och i arbetslivet. Risken är uppenbar att klassklyftorna
              förstärks och växer i framtiden. Verkligheten visar också att
              den kunskapssegregation som finns i Sverige är större än vad genomsnittssiffrorna
              visar. Det finns skolor i vårt land där mindre än hälften av eleverna
              får de nödvändiga kunskaper som behövs för framtiden. Skolorna
              återfinns oftast i de mest segregerade bostadsområdena i vårt
              land där föräldrarna har låga inkomster och kort utbildning och
              där en stor andel av föräldrarna också har utländsk bakgrund.
              Detta borde skoldebatten handla om, men det gör den oftast inte.
              Kanske beror det på att det bara är arbetarklassens eller invandrarnas
              barn det handlar om.
            </seg>
            <seg n="f377c1ab">
              Skiljelinjen i svensk politik blir i den här frågan ganska tydlig.
              Vi socialdemokrater vill fördela resurser efter barnens behov.
              Moderaterna och Folkpartiet motionerar återkommande om att ha
              en nationell skolpeng i princip lika för alla barn. I Helsingfors
              har Moderaterna, Folkpartiet och Kristdemokraterna försökt stoppa
              en mer rättvis fördelning av resurserna till skolor och stadsdelar
              som har störst behov. Ta det senaste exemplet: Lena Hallengrens
              ungdomspolitiska proposition som presenterades för några veckor
              sedan innehåller ett handlingsprogram för att stödja framför allt
              de ungdomar som har sämst förutsättningar. I budgeten har avsatts
              225 miljoner kronor extra i syfte att stärka skolor i segregerade
              bostadsområden genom strategiska utvecklingsinsatser 2006 och
              2007. Men den moderatledda alliansen säger naturligtvis nej.
            </seg>
            <seg n="b290fc85">
              För mig och socialdemokratin är den ideologiska utmaningen glasklar.
              Vi ska ge alla barn och ungdomar möjlighet att lämna skolan med
              fullständiga betyg. Jag ser fram emot en frän politisk debatt
              om hur vi vrider debatten till att handla om de barn som ännu
              inte får den chansen i den svenska skolan.
            </seg>
          </u>
          <note type="speaker" n="e67d5c76">
            Anf. 101 SOFIA LARSEN (c) replik:
          </note>
          <u who="sofia_larsen_c36e3a" xml:id="i-de76a81cf26acd52-1" n="19fd0920">
            <seg n="6761597f">
              Herr talman! I Sverige har vi en kunskapssegregation, sade Mikael
              Damberg i sitt anförande. Det var intressant att höra hans tankar
              kring hur delningen av skolan och kunskapen blir allt tydligare
              i vårt land.
            </seg>
            <seg n="4087c512">
              Vi och andra partier inom borgerligheten har försökt att ändra
              på detta och ge förutsättningar för alla elever, bland annat med
              de individuella studieplanerna, att göra skolan mer unik utifrån
              den enskilde elevens förutsättningar, kunskapsnivå och vad som
              finns med i bagaget. Det är fråga om att bland annat ha en flexibel
              skolstart och individuell uppföljning. Vi har också ett förslag
              om något vi kallar kunskapsrätt, det vill säga att det är kunskapen
              och inte tiden som ska styra i grundskolan. Det innebär att du
              kan börja gymnasiet vid olika tidpunkter och åldrar.
            </seg>
            <seg n="d9ee35ca">
              Vi tycker att när du lämnar grundskolan ska du göra det med tillräckliga
              kunskaper för att kunna gå gymnasiet. Det ska inte bli den situation
              som finns i dag där det individuella programmet är det näst största
              programmet.
            </seg>
            <seg n="65115fa8">
              Är Mikael Damberg redo att gå vidare och göra den svenska skolan
              mer individuellt anpassad så att vi slipper att diskutera den
              kunskapssegregation du nu har tagit upp?
            </seg>
          </u>
          <note type="speaker" n="ab151a70">
            Anf. 102 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-1" n="955468f7">
            <seg n="b66dfcab">
              Herr talman! Den svenska skolan är individuell. Det är bra. Socialdemokratisk
              politik utgår från att varje elev ska ha en individuell plan för
              sin utveckling i skolan. Där har vi precis samma bild av hur det
              borde vara. Undervisningen i dag är i vissa skolor inte anpassad
              efter enskilda individer.
            </seg>
            <seg n="383bf555">
              Betyder det att det här är den enda frågan att diskutera? Nej,
              naturligtvis inte. Jag tycker att Larsen bör diskutera med sina
              allianspartner om hur de ser på att verkligen satsa pengar på
              de elever som har störst behov. Vad säger Centerpartiet? Har ni
              redan gett upp tanken om att faktiskt fördela pengar efter behov
              och inte efter en nationell skolpeng som ska vara lika för alla
              enligt moderatalliansens ledande partis förslag? Hur ser ni på
              det? Det är en gigantiskt viktig fråga för skolorna i norra Botkyrka
              och Rinkeby. Det handlar om att våga satsa mer pengar och resurser
              på de skolor som har störst behov. Är ni beredda att ge upp det
              också för att skapa en borgerlig maktallians?
            </seg>
          </u>
          <note type="speaker" n="1094504b">
            Anf. 103 SOFIA LARSEN (c) replik:
          </note>
          <u who="sofia_larsen_c36e3a" xml:id="i-de76a81cf26acd52-2" n="19fd0920">
            <seg n="dd9835d6">
              Herr talman! Mikael Damberg slingrade sig lite grann i frågan.
              Det kan jag förstå. Socialdemokratin pratar om den stora skolan
              och flexibiliteten som viktig i sig, men när det väl kommer till
              kritan väljer man att backa och säga att det kan bli svårigheter.
              Det gäller speciellt frågan om flexibel skolstart. Kommunförbundet
              och kommunerna säger att de vill prova detta. De ser att det finns
              ett stort behov, och det är för elevernas bästa. Men regeringen
              säger att oj, det kan förstöra systemet i stället för att tänka
              på hur viktigt det är för det enskilda barnet, den enskilda eleven.
            </seg>
            <seg n="b1a0c9b7">
              En viktig sak som Mikael Damberg glömmer är att ju mer ansvar
              man lägger på kommunerna och den enskilda skolan, desto mer måste
              resurserna följa med. Tyvärr har man inte alltid gjort så. Man
              har gjort en del med Wärnerssonpengar, som sedan har slagit snett.
              Nu har regeringen erkänt det i och med vad som skrivs i förskolepropositionen.
            </seg>
            <seg n="8bfa6ea0">
              Varför inte göra det friare för kommunerna och skolorna, det
              vill säga ge dem tillräckliga resurser. I vår kommun, vår skola,
              är det viktigt att satsa på just detta. Det ska inte vara som
              Socialdemokraterna säger med lika över hela landet.
            </seg>
          </u>
          <note type="speaker" n="5f93c1c3">
            Anf. 104 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-2" n="955468f7">
            <seg n="66053116">
              Herr talman! Jag noterar att Centerpartiet återigen kritiserar
              att vi anställer fler lärare och specialister i den svenska skolan.
              Centerpartiet är uppenbarligen av åsikten att mycket av de pengar
              som har gått till lärare och andra specialister i skolan skulle
              ha gått till annat i den kommunala vardagen. Jag delar inte den
              uppfattningen. Vi socialdemokrater tror att skolan för att bli
              bättre behöver fler lärare och andra specialister. Om Centerpartiet
              gör en annan bedömning får det stå för er.
            </seg>
            <seg n="000bd11c">
              Sedan var det frågan om flexibel skolstart. Det blir lite grann
              en teoretisk diskussion. Sofia Larsen sade sedan att invändningen
              är vad som händer med eleverna när de slutar. Om de börjar tidigare,
              ska de sluta tidigare mitt i terminen för att sedan gå vidare
              till gymnasiet? De kommuner som har sagt att de vill gå vidare
              med denna sak har inte kunnat svara på den frågan. De vet inte
              hur det ska gå till. Om de inte vet bör man titta på frågan innan
              man går vidare. Det är exakt det den socialdemokratiska regeringen
              har sagt ska göras.
            </seg>
          </u>
          <note type="speaker" n="7573e8f7">
            Anf. 105 ULF NILSSON (fp) replik:
          </note>
          <u who="ulf_nilsson_00782a" xml:id="i-3ae4ad20476b4995-3" n="7d996f6e">
            <seg n="ee598f91">
              Herr talman! Jag konstaterar att Mikael Damberg i likhet med
              en tidigare socialdemokratisk talare är nöjd med situationen som
              den är, nämligen att en fjärdedel hoppar av gymnasieskolan. Jag
              ska inte ta upp den frågan igen. Jag konstaterar att Mikael Damberg
              inte tror att det behövs några större reformer trots att så många
              hoppar av.
            </seg>
            <seg n="b1998ce9">
              Samtidigt för Mikael Damberg fram myten om vad nationell skolpeng
              är. Jag råder Mikael att titta på Folkpartiets motioner. Vi konstaterar
              att 50 % av den skolpeng vi funderar på kommer att på olika sätt
              vara specialriktad för särskilt behov av stöd beroende på geografiska
              eller sociala förutsättningar.
            </seg>
            <seg n="43504329">
              Jag skulle vilja fråga om lärartätheten. Menar Mikael Damberg
              utbildade lärare eller anställda i största allmänhet? Andelen
              icke utbildade lärare som har fått fast anställning har ökat kraftigt
              i den svenska skolan. Alla undersökningar visar att bland det
              viktigaste som finns i en skola är utbildade lärare som är duktiga
              pedagoger. Vilka förslag har Mikael Damberg för att vi ska få
              fler utbildade lärare till den svenska skolan?
            </seg>
          </u>
          <note type="speaker" n="a87bd427">
            Anf. 106 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-3" n="955468f7">
            <seg n="e51a2bcf">
              Herr talman! Jag tror inte att det finns någon skillnad mellan
              Folkpartiet och Socialdemokraterna i synen på att det är bra om
              det finns utbildade lärare i våra skolor. Det finns heller ingen
              ambition från vår sida att minska dem. Däremot går det att säga
              att utan de riktade statsbidrag som har gått till kommuner i Sverige
              för att anställa fler lärare och specialister hade det blivit
              svårt att anställa fler riktigt utbildade lärare. Folkpartiet
              var emot den reformen också och hade hoppats att kommunerna skulle
              plocka fram de pengarna i alla fall. Jag är tyvärr övertygad om
              att det hade blivit färre både utbildade och outbildade lärare
              i den svenska skolan.
            </seg>
            <seg n="401a6911">
              Det handlar om att satsa på lärarutbildningen. Det görs också.
              Man ser nu resultaten av att bygga ut lärarutbildningen.
            </seg>
            <seg n="10d5eebb">
              Det är bra att Folkpartiet har övergett tanken om en nationell
              skolpeng lika för alla. Det blir fel. Det är bra att ni har förstått
              det. Jag förstår inte riktigt varför man måste titta på nationell
              nivå för se vilka behov som finns i enskilda skolor. Ni misstror
              lokala företrädare och skolor att se var behoven är störst. Det
              intressanta är om Folkpartiet kommer att övertyga det stora moderata
              allianspartiet i sin uppfattning eller om det blir Moderaternas
              nationella skolpeng som gäller. Det blir intressant att se.
            </seg>
          </u>
          <note type="speaker" n="db6b042e">
            Anf. 107 ULF NILSSON (fp) replik:
          </note>
          <u who="ulf_nilsson_00782a" xml:id="i-3ae4ad20476b4995-4" n="7d996f6e">
            <seg n="33b668fa">
              Herr talman! När det gäller de här lärarpengarna har Mikael Damberg
              fel. Vi har hela tiden röstat för de pengarna i budgeten, ända
              sedan de kallades Wärnerssonpengar. Däremot har vi röstat för
              ett alternativt användningssätt. Det som var det knepiga med konstruktionen
              av det här statsbidraget var just att det missgynnade kommuner
              som ville anställa utbildade lärare. Det var inte tillåtet att
              säga upp icke-utbildade lärare för att anställa utbildade lärare.
              Det är många kommuner som har hört av sig och beklagat sig över
              det, för man måste hela tiden öka personalen.
            </seg>
            <seg n="b0ff9ece">
              I verkligheten har det här bidragit till en ökad andel icke-utbildade
              lärare i skolan. Det är en rekordstor andel i Sverige jag tror
              att det är en fjärdedel av lärarna som är icke-utbildade. Alltfler
              är dessutom fast anställda.
            </seg>
            <seg n="2d7d23fc">
              Min fråga är: Kommer även det nya statsbidraget i stor utsträckning
              är det nu riktat till förskolor att förbättras så att det uppmuntrar
              till att anställa utbildad personal?
            </seg>
          </u>
          <note type="speaker" n="898df616">
            Anf. 108 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-4" n="955468f7">
            <seg n="a9895918">
              Herr talman! Det fanns ingenting i reglerna för Wärnerssonpengarna
              som hindrade en kommun att anställa bara utbildade lärare. Det
              fanns ingenting sådant i reglerna. Det är en felaktig upplysning.
              Det skapar en bild av Wärnerssonpengarna som inte är korrekt.
              Alla kommuner som hade möjlighet att anställa utbildade lärare
              kunde göra det och behövde inte anställa någon outbildad lärare.
              Det var fullt möjligt med Wärnerssonpengarna.
            </seg>
            <seg n="54988c71">
              Att kommuner vill göra på ett annorlunda sätt och att vissa skolor
              väljer att anställa lärare som inte är utbildade är ett lokalt
              problem, som jag ser det, inte minst på våra många friskolor,
              där man har en väldigt låg andel behöriga lärare. Det ser vi som
              ett problem, och det får vi väl komma tillbaka till i andra debatter,
              som handlar om till exempel lärarutbildningens framtid.
            </seg>
          </u>
          <note type="speaker" n="447c9a42">
            Anf. 109 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-5" n="5c2cfbc8">
            <seg n="ceb42df1">
              Herr talman! Det finns många elever som i dag är utsatta för
              kunskapssegregation, och detta borde debatten handla om, säger
              Mikael Damberg väldigt djärvt. Ja, den gjorde just det när jag
              tog upp det med din kollega Agneta Lundberg. Tyvärr fick jag ett
              väldigt luddigt svar, men du har nu möjlighet att reparera det.
            </seg>
            <seg n="8acea47b">
              Det återstår att diskutera den ungdomsproposition som Lena Hallengren
              har presenterat inför kammaren. Där sägs det att vi från riksdagen
              ska skicka 225 miljoner kronor i armarna på regeringen, som regeringen
              senare ska besluta över.
            </seg>
            <seg n="c988366f">
              Låt mig då få ställa frågan: Vilka strategiska insatser är det
              som de här pengarna ska användas till? Exemplifiera! Precisera!
              Tala om vad du tycker är en viktig insats som kan göras för att
              i grunden ändra förutsättningarna i Rosengård, Botkyrka, Fittja,
              Rinkeby, Bergsjön eller något annat av de segregerade områden
              som finns i det här landet! Jag tror att vi alla är mycket spända
              på att få åtminstone ett konkret exempel från en representant
              för socialdemokratin här i dag.
            </seg>
          </u>
          <note type="speaker" n="32dbe38f">
            Anf. 110 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-5" n="955468f7">
            <seg n="f9f9336b">
              Herr talman! Det finns många exempel, och jag ska återkomma till
              dem. Men först ska jag ta bakgrunden.
            </seg>
            <seg n="1253896e">
              Tanken är att Skolutvecklingsmyndigheten ska fördela de här pengarna
              på de lokala projekt som man bedömer ger mest effekt, så att vi
              också får ökad kunskap om hur vi ska gå vidare med det här. Jag
              tror inte att det vore bra politiskt sett om vi i Sveriges riksdag
              bestämde att det finns bara tre sätt att lösa det här på och sedan
              ska alla skolor jobba på samma sätt. Jag tror att det vore förödande
              för skolutvecklingen i Sverige om man skulle ha sådana recept
              som Billström efterfrågar.
            </seg>
            <seg n="3d10aab3">
              Däremot kan man se att läsförståelse är en nyckel till framgång.
              Vi har i forskarrapporter på senare tid sett hur viktigt det är
              med läsförståelse. Vi kan se hur modersmålsundervisningen men
              också möjligheten att bedriva undervisning på modersmål har gett
              bra resultat inte minst i Malmös skolor. Det finns många goda
              exempel. Men framför allt måste man ha extra mycket resurser i
              skolor i segregerade bostadsområden för att kunna ge eleverna
              där riktigt stöd och stöttning så att de kan utvecklas.
            </seg>
            <seg n="d03bb9b9">
              Där har vi exemplet från min stad, Helsingfors, där Moderaterna
              konsekvent motarbetar möjligheten att omfördela pengar till fattigare
              bostadsområden för att på så sätt utjämna utbildningskvaliteten.
            </seg>
          </u>
          <note type="speaker" n="19b4cf82">
            Anf. 111 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-6" n="5c2cfbc8">
            <seg n="37a10832">
              Herr talman! I Malmö har den socialdemokratiska majoriteten på
              fullt allvar föreslagit att man ska bedriva förskoleverksamhet
              och skolverksamhet enbart på ett språk, nämligen arabiska. Detta
              har man sedan försökt sälja med utgångspunkten att det skulle
              vara en språkförskola. Det lyckades vi stoppa, och det är jag
              väldigt glad över.
            </seg>
            <seg n="8f9c20ef">
              Det har aldrig handlat om pengar. Det var resurssatsningar som
              vi pratade om. Det har aldrig någonsin handlat om pengar i den
              här debatten. Mer pengar löser inte de problem som finns. Det
              löser inte problemet med att man på Rosengårdsskolan pratar 37
              olika språk. Det löser inte problemet med den boendesegregation
              som finns i de här områdena.
            </seg>
            <seg n="ead8f129">
              Vad det här handlar om är kosmetika. Det är precis samma typ
              av projekt som vi har sett under den senaste tioårsperioden. Det
              är precis samma typ av insatser. Det är precis samma typ av recept
              från en socialdemokrati som uppenbarligen har regerat sig sönder
              och samman och som nu lägger ytterligare ett fullkomligt meningslöst
              förslag för att råda bot på de problem som vi har vad gäller integration
              i det här riket.
            </seg>
          </u>
          <note type="speaker" n="4d66f85a">
            Anf. 112 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-6" n="955468f7">
            <seg n="3f6d9ffb">
              Herr talman! Det var ett väldigt klargörande inlägg: Resurser
              är oväsentliga. Då kan jag förstå varför ni går emot satsningen
              på de segregerade bostadsområdena, att ni går emot de miljonerna.
              Jag förstår att ni vill införa en nationell skolpeng som för mitt
              partidistrikt, Helsingforss län, skulle innebära minskade resurser
              med 1 miljard. Det är inte vad som helst. Det är jättemycket pengar,
              inte minst för skolorna i Botkyrka, som har stora problem. Nästan
              hälften av eleverna där går ut skolan utan tillräckliga resurser.
            </seg>
            <seg n="faa21c29">
              Säg åt skolchefen i Botkyrka att den här regionen får 1 miljard
              mindre med en nationell skolpeng enligt Moderaternas förslag.
              Då tror jag inte att han kommer att säga att det är oväsentligt.
            </seg>
            <seg n="f68c3698">
              Det här är viktiga frågor, och det handlar om att våga prioritera
              resurser och satsa på dem som har störst behov. Vill man inte
              se det, som Billström gör, tror jag att man hamnar helt fel i
              integrationsdebatten. Det är tydligt att vi får en debatt om detta
              framöver.
            </seg>
          </u>
          <note type="speaker" n="bdc8c5ba">
            Anf. 113 INGER DAVIDSON (kd) replik:
          </note>
          <u who="unknown" xml:id="i-f9163708bcc48640-0" n="83cacb30">
            <seg n="9c14c121">
              Herr talman! Det var intressant att lyssna på det första inlägget.
              Först slog sig Mikael Damberg för bröstet och talade om hur bra
              allting var i den svenska skolan, och det var Socialdemokraternas
              förtjänst. Sedan vände han plötsligt kappan, och Mikael var i
              opposition. Nu var det väldigt mycket som var dåligt segregationen,
              att barnen inte klarar sig så bra som de skulle och många andra
              saker. Det var det debatten skulle handla om. Och nu vill Socialdemokraterna
              ändra på detta.
            </seg>
            <seg n="51ea14e6">
              Då är min enkla fråga: Varför har ni inte ändrat på detta under
              de tio år som gått?
            </seg>
          </u>
          <note type="speaker" n="1868536b">
            Anf. 114 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-7" n="955468f7">
            <seg n="3502a38b">
              Herr talman! De viktigaste insatserna för att göra det lättare
              att möta de elever som har stora behov är, tror i alla fall vi
              socialdemokrater, att anställa fler lärare och specialister i
              skolan. Det har varit en strategi. De andra strategierna redogjorde
              jag för. Det är kvalitetsprogram, Skolverket och Skolutvecklingsmyndigheten,
              som fick i uppdrag att jobba just med de segregerade skolorna.
            </seg>
            <seg n="7266eac5">
              Då kan man säga så här: Var det jag som var optimistisk och sedan
              gick i opposition? Nej, jag citerade moderatledaren tidigare i
              dag, som sade att den svenska skolan har blivit bättre de senaste
              tio åren. Det finns alltför mycket smutskastning om den svenska
              skolan, tror jag att han sade tidigare i dag. Det var moderatledarens
              ord. Det kanske inte är Kristdemokraternas syn på skolan, men
              det får ni diskutera med Moderaterna.
            </seg>
            <seg n="79d54d62">
              Finns det andra strukturer? Vad gör det svårt att klara det här?
              Skolverket kom med en rapport för bara några veckor sedan som
              visade att också den sociala strukturen i dessa bostadsområden,
              alltså föräldrarnas ekonomi och utbildning, påverkar frågan jättemycket.
              Om föräldrarna är arbetslösa, långtidssjuka eller går på socialbidrag
              påverkas resultaten i skolan. Då tycker jag att Kristdemokraterna
              bör fundera på vad Moderaternas sänkning av ersättningen till
              65 % skulle betyda för skolornas utveckling i de här områdena.
            </seg>
          </u>
          <note type="speaker" n="d76dbc6a">
            Anf. 115 INGER DAVIDSON (kd) replik:
          </note>
          <u who="unknown" xml:id="i-f9163708bcc48640-1" n="83cacb30">
            <seg n="418f52b3">
              Herr talman! Som gammal lärare i flera kommunala skolor vet jag
              mycket väl att man inte ska generalisera. Det finns skolor som
              fungerar väldigt bra, och det finns skolor som fungerar mindre
              bra.
            </seg>
            <seg n="699bead9">
              Låt mig ta ett konkret exempel, eftersom Mikael Damberg själv
              drar in Helsingfors. Där ordnades under den borgerliga majoritetens
              tid en möjlighet att välja skola oavsett bostadsort. Det var ett
              mycket bra exempel på hur man kommer till rätta med segregering.
              Denna möjlighet ville Socialdemokraterna ta bort.
            </seg>
            <seg n="c5c3e89d">
              Ett annat exempel när det gäller att få fler elever att klara
              målen i skolan är att vi kristdemokrater jättelänge fick slåss
              för att utvecklingssamtalen skulle dokumenteras skriftligt. Det
              har vi äntligen fått med Socialdemokraterna på.
            </seg>
            <seg n="9f0e4328">
              Det finns ett antal sådana här exempel där ni pratar om att ni
              vill göra saker, men när det kommer till kritan händer inte det
              som borde hända. Det finns bra förslag som ni som har makten skulle
              kunna genomföra.
            </seg>
          </u>
          <note type="speaker" n="23837941">
            Anf. 116 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-728c9b45e4839874-8" n="955468f7">
            <seg n="f42c4262">
              Herr talman! Först Helsingfors och den gymnasieregion som håller
              på att växa fram här: Jag vet inte om du är medveten om att det
              håller på att växa fram en gymnasieregion där valfriheten är väldigt
              stor för eleverna. Jag kommer själv från en kommun som införde
              valfrihet långt innan Helsingfors gjorde det, nämligen Solna,
              och det gjorde Socialdemokraterna tillsammans med Folkpartiet.
              Det finns nog olika bilder av det där.
            </seg>
            <seg n="75cd56af">
              Men tro inte att valfriheten mellan olika kommuner och olika
              skolor automatiskt löser segregationsfrågorna. Om man på allvar
              menar att barn till de föräldrar som har sämst inkomst och sämst
              utbildning och bor i segregerade bostadsområden får sämst betyg,
              är det också deras barn som har minst möjlighet att välja. De
              barn som kommer från de här områdena är de vilkas föräldrar är
              utbildade och har en god inkomst. Det kan ytterligare förvärra
              segregationen, om det inte hanteras på ett väldigt smart sätt
              och verkligen satsas ökade resurser på de områden som har störst
              behov.
            </seg>
            <seg n="f5349ec0">
              I Helsingfors går de borgerliga just nu emot ett resursfördelningssystem
              som ökar satsningen på de sämsta områdena. Det är tydligt.
            </seg>
          </u>
          <note type="speaker" n="652fb35f">
            Anf. 117 INGER DAVIDSON (kd):
          </note>
          <u who="unknown" xml:id="i-f9163708bcc48640-2" n="83cacb30">
            <seg n="90d41d2b">
              Herr talman! Jag var glad att förskoleministern stod efter mig
              på listan. Av den anledningen ska jag nu ägna min tid åt att diskutera
              utvecklingen inom förskolan, och jag hoppas att vi ska kunna få
              ett utbyte här i dag.
            </seg>
            <seg n="b4c89904">
              Socialdemokraternas inriktning när det gäller förskolan går inte
              att ta miste på. Våra småbarn ska tas om hand i en verksamhet
              som mer och mer liknar den vanliga skolan. I propositionen om
              förskolan, som vi nyligen fick hit till riksdagen, tas nya stora
              kliv åt det hållet. Förskolan ska bli en egen skolform. Verksamheten
              ska kallas utbildning. Förskolechefen ska kallas rektor. Barnen
              skulle också kallas elever, var det tänkt, men kritiken från oss
              kristdemokrater och många andra blev lite för stark för att regeringen
              skulle våga föreslå det.
            </seg>
            <seg n="96c6dcee">
              Får jag fråga: Vilka föräldrar har efterlyst de här förändringarna?
              Jag har aldrig någonsin hört en mamma eller pappa säga: Det är
              för lite utbildning på min dotters dagis. Däremot har jag ofta
              hört föräldrar som oroar sig för att det är för många barn i varje
              grupp. Lyssna nu på lite siffror och tänk er att det bakom de
              här siffrorna finns barn! Cirka 15 000 barn mellan ett och tre
              år vistas varje dag i grupper som innehåller mer än 16 barn. Nu
              talar jag om blöjbarn, barn som knappt kan gå, som ska matas,
              som behöver ständig tillsyn, omsorg, kramar, tröst. Det är ett-
              till treåringar. Bland de lite äldre men fortfarande små är det
              inte ovanligt med grupper med mer än 20 barn. Det är 52 000 barn
              som går i en sådan grupp. Och de största grupperna innehåller
              mer än 26 barn, och i en sådan går 10 000 barn. Allt det här är
              enligt regeringens egen beskrivning i propositionen.
            </seg>
            <seg n="c84d3cc3">
              Det här problemet löser man inte genom att göra förskolan till
              skola. Dessvärre löser man det inte ens med mer personal. För
              en tvååring är det onormalt att behöva vistas i en grupp på över
              20 barn även om det kommer till ytterligare en vuxen.
            </seg>
            <seg n="c11aadd8">
              Lena Hallengren! Du har ansvar för att situationen ser ut som
              den gör. Genom att använda ekonomiska morötter eller styrmedel,
              om man så vill, så har ni, du och den regering du ingår i, utan
              att inse konsekvenserna eller, ännu värre, genom att blunda för
              dem försatt föräldrar och barn i den här situationen, och det
              trots att ni gick till val på att ni skulle minska barngrupperna
              och kanske vann valet just på grund av det. Även om ni mot förmodan
              skulle hinna göra något före valet 2006 kommer den som var ett
              år när löftet gavs ha hunnit passera förskolan vid det laget.
              Tala om svikna löften! Vad har du att säga till de tiotusentals
              föräldrar som känner sig svikna och som fortfarande i dag har
              sitt barn i en av de stora grupper som jag beskrev och som oroar
              sig för konsekvenserna av det?
            </seg>
            <seg n="a86d1bec">
              Jag har en viktig fråga till att ställa till Lena Hallengren.
              Det finns nämligen en beställning från riksdagen som inte är levererad.
              Riksdagen är landets högsta beslutande organ. Om en majoritet
              i riksdagen ger regeringen ett uppdrag ska det uppfyllas oavsett
              vad regeringen anser om saken. Det är den demokratiska ordningen.
            </seg>
            <seg n="847e2c7b">
              I mars 2003 begärde riksdagen att regeringen skulle öka mångfalden
              inom barnomsorgen. Begäran preciserades med att det skulle handla
              om barnomsorg med olika inriktning i såväl kommunal som kooperativ
              regi, att kommunerna skulle kunna erbjuda likvärdiga villkor för
              alla godkända barnomsorgs- och förskoleverksamheter. Det betonades
              att valfrihet också innebär en möjlighet för dem som i större
              utsträckning vill vara hemma med sina barn. Några förslag i den
              riktningen finns inte med i förskolepropositionen, trots att Lena
              Hallengren har hänvisat till just den när vi har ställt frågan
              tidigare om vad det här beslutet har tagit vägen.
            </seg>
            <seg n="b26148eb">
              Hur tänker förskoleministern tillgodose de föräldrar som ingenting
              hellre vill än att ta hand om sin egen två- eller treåring men
              som inte har råd att avstå från förvärvsarbete? De föräldrarna
              är inte få. I ett sextiotal kommuner har föräldrar gjort namninsamlingar,
              fått till folkomröstningar med en enda inriktning, att få igenom
              möjligheten till ekonomisk ersättning för vård av sina egna småbarn.
              Fler och fler kommuner skriver dessutom till regeringen och ber
              om tillåtelse att få fördela sina egna skattepengar så att de
              kommer också de här föräldrarna till del. Regeringens svar är
              blankt nej. I vår svenska demokrati kan alltså den socialdemokratiska
              regeringen, trots att riksdagen har begärt det och trots att föräldrar
              i massor av kommuner kräver det, vägra att genomföra en sådan
              reform. Det är en gåta för mig. Kan Lena Hallengren ge mig lösningen
              på den i dag?
            </seg>
          </u>
          <note type="speaker" n="628b3f54">
            Anf. 118 Statsrådet LENA HALLENGREN (s):
          </note>
          <u who="unknown" xml:id="i-f9163708bcc48640-3" n="83cacb30">
            <seg n="b009c690">
              Herr talman! Låt mig bara inledningsvis säga, för att inga missförstånd
              ska råda, att jag har hört samtliga inlägg när jag har suttit
              utanför och också givit min lilla dotter Klara lite mat. Jag har
              lyssnat och hört allas inlägg.
            </seg>
            <seg n="79fd3ad0">
              I förra veckan var jag på ett fantastiskt roligt politiskt möte.
              På den internationella barndagen, den 4 oktober, hade jag bjudit
              in barn till Rosenbad för att ha en hearing. Barnen var mellan
              fyra och fem år gamla, och de gick på en förskola i till exempel
              Kiruna, Visby eller Fisksätra. De berättade för mig vad de tyckte
              var bra med förskolan, vad som var läskigt, vad som var mindre
              bra. Och barnen var duktiga på att framföra sina åsikter. Det
              var med blandat mod och självförtroende som de hävde sig ur stolarna
              och lade sig över mötesbordet för att komma riktigt nära mikrofonerna.
              De berättade hur roligt det är att klättra i klätterställningar,
              att bygga med lego och sjunga. Dessutom är det bra i förskolan
              för fröknarna är så snälla. Det som inte är så bra är att bli
              jagad eller när de andra barnen slåss.
            </seg>
            <seg n="3eeee370">
              Barns röster ska göras hörda, och vi vuxna har ett ansvar att
              lyssna och ta åsikterna på allvar. Förskolebarnen berättar att
              det viktigaste och roligaste är att få leka. Jag kan också konstatera
              att den pedagogiska förskolan har just leken som grund för lärande
              och utveckling. Jag vill också betona den fria lekens betydelse
              för barnen. Leken ger barnen möjlighet att utveckla lust och nyfikenhet,
              och genom leken skapar barnen också en tilltro till sin egen förmåga.
              Att förskolan bidrar till att stärka varje barn är betydelsefullt.
              Det ger en god grund för det fortsatta organiserade livslånga
              lärandet, och barn i förskolan ska vara barn, inte elever.
            </seg>
            <seg n="3ccf7a23">
              Regeringen har nyligen presenterat propositionen Kvalitet i förskolan
              . I den finns ett kapitel där barnen själva kommer till tals och
              beskriver bra och dåliga saker i förskolan. Det är åsikter som
              kommer från tusentals barn som ritat och berättat för mig under
              våren och sommaren. Några av dem har sedan djupintervjuats. Mig
              veterligen är det första gången barns åsikter om sin egen verksamhet
              lyfts fram på ett sådant sätt i en proposition. Om det finns någon
              som mot all förmodan bara har tänkt läsa ett enda kapitel i förskolepropositionen
              vill jag säga: Läs kapitel 5, Barnen har ordet.
            </seg>
            <seg n="b0adeda6">
              Även FN har, när det gäller barnkonventionen, intresserat sig
              för sättet att på allvar lyfta fram barns röster och bett att
              få en översättning av just det kapitlet.
            </seg>
            <seg n="f7b90807">
              Vid barnhearingen framkom det att barn är både nöjda med och
              glada över sin förskola, och det är också det intryck jag får
              när jag reser runt i landet och besöker förskoleverksamheten.
              Också föräldrar är nöjda med verksamheten. Faktum är att förskolan
              är den samhällsservice som har högst andel nöjda brukare. Det
              visar mätningar som Svenskt Kvalitetsindex gör, och det är ingen
              tillfällig mätning, som kammaren väl känner till, utan förskolan
              har legat i topp de senaste fem sex åren.
            </seg>
            <seg n="911f44e6">
              Självklart är det roligt att många, både barn och föräldrar,
              uppskattar verksamheten. Jag tror också att personalen känner
              den uppskattningen. Men att många är nöjda med sin förskola innebär
              inte jag vill betona det så att vi slipper den delen av replikskiftena
              att vi tycker att allting är perfekt, att allting är bra, att
              vi ska slå oss till ro med detta. Men vi måste kunna se en verklighet
              som inte är svart eller vit utan som faktiskt har många nyanser.
            </seg>
            <seg n="a579b4f3">
              Förskolan kan och ska fortsätta utvecklas och bli ännu bättre.
              Den ska fortsätta ha sina dubbla syften, det vill säga dels innebära
              en möjlighet för föräldrar att arbeta och samtidigt ha familj,
              dels finnas för barnens egen skull så att de kan ha den pedagogiska
              verksamheten och det sociala umgänget och träffa sina kompisar,
              och så att de inte helt plötsligt behöver få en annan vardag för
              att föräldrarna råkar i arbetslöshet eller för att de får ett
              nytt syskon.
            </seg>
            <seg n="0eb10811">
              Även om barngruppernas storlek inte ökat de senaste åren så ligger
              den på en fortsatt hög nivå. Och även om det inte ser likadant
              ut över landet så vet jag utifrån både brev, samtal och statistik,
              som Inger Davidson tidigare framförde, att många känner oro över
              att barngrupperna är för stora och vill att storleken minskar.
            </seg>
            <seg n="4700dcef">
              Vi socialdemokrater gick till val på att anställa 6 000 fler
              i förskolan. Det löftet kan vi nu infria genom att ge riktade
              pengar till landets kommuner för att från och med den 1 januari
              2005 anställa 6 000 fler förskollärare, barnskötare och annan
              personal. En ökad personaltäthet ger förutsättningar för att minska
              barngrupperna och öka kvaliteten.
            </seg>
            <seg n="cd5eeafd">
              Förskolan är det första steget i det organiserade livslånga lärandet.
              Det är upp till kommunerna att själva avgöra hur de vill disponera
              pengarna så länge de används till personalökningar i enskilda
              kommunala förskolor. Det går att välja inriktning efter kommunens
              ambitioner. Ett alternativ kan vara att satsa på mer personal
              jämnt fördelat i kommunen ett annat att satsa på de yngsta barnen
              eller de mest utsatta stadsdelarna. Ytterligare ett alternativ
              är att göra profilerade satsningar på till exempel jämställdhet,
              mångfald eller hälsa. Jag tycker att det ska bli intressant att
              se hur kommunerna väljer att använda pengarna och hur många som
              tar vara på möjligheten att anställa annan personal: musikpedagoger,
              dramapedagoger, dietister eller varför inte genuspedagoger. 6
              000 nya anställda innebär en nästintill tioprocentig ökning av
              personalen. Det är den största satsningen med riktade medel till
              personalökning i förskolan sedan början av 1990-talet.
            </seg>
            <seg n="5a6a1fe1">
              Samtidigt som vi gör stora personalsatsningar i förskolan gör
              vi också förskolan till en egen skolform. Det innebär att förskolan
              ska dela övergripande mål om demokrati och delaktighet med andra
              skolformer. Det betyder inte att vi förändrar förskolans uppdrag.
              Tvärtom betonas det genomgående i propositionen att förskolans
              uppdrag är oförändrat och att dess särart med leken som grund
              ska bevaras och utvecklas. Barn i förskolan ska inte känna press
              och stress av att de ska prestera ett visst resultat. Därför handlar
              målen i förskolan om verksamhetens kvalitet, inte om enskilda
              barns lärande.
            </seg>
            <seg n="1f31a4d0">
              I förskolepropositionen stärker vi både barnskötarnas och förskollärarnas
              positioner. Behörighetsregler införs, och förskollärarna får det
              övergripande pedagogiska ansvaret. Både barnskötare och förskollärare
              kan ingå i arbetslaget. På regeringens initiativ har arbetats
              fram en kursplan för en ettårig barnskötarutbildning på påbyggnadsnivå
              i den kommunala vuxenutbildningen därför att personalen är en
              oerhört viktig kvalitetsfaktor för förskolan.
            </seg>
            <seg n="5af4b04e">
              Vi socialdemokrater vill att föräldrarna ska ges ett större inflytande
              i förskolan. Det är en kvalitetsfråga att det finns ett väl utvecklat
              föräldrasamarbete. Samarbetet mellan föräldrar och personal ska
              bygga på förtroende och respekt. Två gånger om året ska utvecklingssamtal
              genomföras i förskolan. Det ska vara väl förberedda samtal som
              syftar till ett samtal om barnens trivsel och utveckling. Engagerade
              föräldrar ska också kunna bidra till ökad kvalitet i förskolan
              genom olika forum för dialog och få möjligheten att få och ge
              information och lämna synpunkter.
            </seg>
            <seg n="6839a2ed">
              De senaste åren har många öppna förskolor stängts, och en tredjedel
              av landets kommuner saknar i dag öppna förskolor. Det kan naturligtvis
              finnas flera orsaker till det. Det kan finnas ekonomiska skäl,
              och det är säkert så att en utbyggd förskola som omfattar alltfler
              barn gör att behoven minskar. I många kommuner samarbetar öppna
              förskolan med barn- och mödravårdscentraler och socialtjänst i
              så kallade familjecentraler, en värdefull verksamhet som arbetar
              förebyggande. I förskolepropositionen gör regeringen det möjligt
              även för öppna förskolor att få del av de kvalitetssäkringsmedel
              på en halv miljard kronor som fördelades i samband med maxtaxan.
              De kan användas till att anställa personal men också till kompetensutveckling
              av personal. Öppna förskolan är ett betydelsefullt komplement
              till den reguljära förskoleverksamheten, om än inte en lagstiftad
              verksamhet.
            </seg>
            <seg n="7f35ffbd">
              Oppositionen har nu lämnat sina budgetförslag, och av dem går
              det att utläsa, om inte annat, hur splittrad man är inom just
              förskolepolitiken. Kristdemokraterna vill ha ett kommunalt vårdnadsbidrag
              som ska tas inom den kommunala budgeten. Moderaterna vill ha en
              barnskola från fyra år, säger nej till kvalitetssatsningar i förskolan
              och vill höja barnomsorgsavgifterna. Folkpartiet å andra sidan
              säger ja till kvalitetssatsningarna men vill delvis avskaffa den
              avgiftsfria allmänna förskolan. Centerpartiet vill avskaffa maxtaxan,
              vilket kommer att innebära att kostnaden för familjer går upp
              med tusentals kronor. Hur går detta ihop? Om alla ska få igenom
              sin lilla hjärtefråga kommer det att innebära drastiskt höjda
              avgifter, försämrad kvalitet i förskolan och neddragningar av
              personal. Det vore mycket intressant med ett klargörande från
              borgerligheten, den så kallade alliansen, i den här frågan under
              debatten.
            </seg>
            <seg n="45288eeb">
              Regeringen och samarbetspartierna har presenterat sin budget
              för 2005. Vi har också presenterat en gemensam förskoleproposition,
              så det råder ingen tvekan om vilken politik som vi står för.
            </seg>
            <seg n="da31722b">
              Många satsningar är angelägna, men resurserna är begränsade,
              och vi tvingas alla till prioriteringar. För barn som växer upp
              i Sverige i dag fördelas möjligheterna ojämlikt. Det är orättvist,
              och det är oacceptabelt. Alla barn har rätt till en trygg barndom,
              en god barnomsorg och en kärleksfull uppväxt. En god välfärd ska
              omfatta alla barn, och för oss socialdemokrater är det tydligt:
              Barnen och deras situation kommer först.
            </seg>
          </u>
          <note type="speaker" n="9df4131a">
            Anf. 119 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-7" n="5c2cfbc8">
            <seg n="30081bf2">
              Herr talman! Jag ska beröra ministerns roll som ungdomsminister.
              Ministern har ju här i kammaren presenterat en ungdomsproposition,
              och denna ungdomsproposition är ju faktiskt utformad så att man
              efterfrågar 225 miljoner kronor som vi från riksdagens sida ska
              anslå till regeringen.
            </seg>
            <seg n="06f2aaac">
              Min fråga är: Vad är det som de här 225 miljonerna kronor ska
              användas till mera direkt? Om nu målet är att åstadkomma varaktiga
              förändringar för ungdomarna i de segregerade områdena runtom i
              Sverige bör statsrådet här i kammaren kunna peka ut några av de
              strategiska genomförandesatsningar som tanken är att man ska använda
              pengarna till.
            </seg>
          </u>
          <note type="speaker" n="fcb7e14e">
            Anf. 120 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-4" n="83cacb30">
            <seg n="3431d4e6">
              Herr talman! Jag noterar, även om Tobias Billström har ytterligare
              ett inlägg på sig, att han inte har svarat på frågan om barnskolor,
              vilket skulle vara mycket intressant i en utbildningspolitisk
              debatt.
            </seg>
            <seg n="2ad796c4">
              Jag ska ändå ge ett kort svar på den fråga som Tobias Billström
              ställer. Resurser till skolor i segregerade områden föreslår regeringen
              att Myndigheten för skolutveckling ska fördela. Det handlar om
              pengar under två års tid, men det finns ingenting som säger att
              pengarna inte kommer att fortsätta fördelas till kommunerna. Det
              handlar om verksamhet som delvis har initierats genom storstadsprojekten,
              men eftersom det har varit en projektverksamhet finns det en del
              av de väldigt goda verksamheterna som riskerar att försvinna,
              och dem vill vi kunna säkra. Det handlar om att sprida de goda
              kunskaperna och det som finns inte minst i det Rosengård som tidigare
              beskrevs.
            </seg>
            <seg n="009f213e">
              Myndigheten för skolutveckling har ännu inte fått besked om exakt
              hur de ska fördela pengarna, så därför kan jag inte föregå detta
              i debatten med Tobias Billström, men det handlar om storstadssatsningen
              och att sprida goda exempel.
            </seg>
          </u>
          <note type="speaker" n="0432bed6">
            Anf. 121 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-8" n="5c2cfbc8">
            <seg n="bd0208f1">
              Herr talman! Jag kan ju börja med att konstatera att vi naturligtvis
              lägger fram förslaget om barnskolan därför att vi tror på en annan
              modell för att hantera barnomsorgen än den sittande regeringen.
              Svårare än så är det inte. Vi har ett helt annat upplägg och ett
              helt annat koncept. Vad gäller våra borgerliga bröder och deras
              inställning till den här frågan är det ju som i alla samarbeten
              det bör ju Lena Hallengren själv vara medveten om att man kommer
              överens därför att man måste komma överens, för att citera Gösta
              Bohmans ord.
            </seg>
            <seg n="f9817eec">
              Jag måste ändå konstatera att om man kommer med en begäran till
              riksdagen om nästan en kvarts miljard kronor bör man vara lite
              mer precis. Storstadsprojektet har ju fått underkänt i åtskilliga
              revisioner, inte minst av Riksdagens revisorer, som har pekat
              på mycket stora brister i storstadssatsningarna. Så är det det
              som pengarna ska gå till vill vi redan på ett så här tidigt stadium
              förklara att vi inte alls tycker att det är en bra idé.
            </seg>
            <seg n="5cf7ef3a">
              Däremot vill jag nog höra om Lena Hallengren kan precisera det
              lite mer exakt. Det kunde ju i alla fall Mikael Damberg tidigare.
              Det är lite märkligt att statsrådet inte kan vara mer precis än
              sin kollega i det här avseendet.
            </seg>
          </u>
          <note type="speaker" n="8ec7bc32">
            Anf. 122 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-5" n="83cacb30">
            <seg n="ba5f1aa6">
              Herr talman! Tobias Billström ställer samma fråga och ödar sin
              repliktid, trots att han redan har ställt frågan till Mikael Damberg.
              Det är mycket riktigt så att vi inte talar om exakt vad pengarna
              ska användas till, utan Myndigheten för skolutveckling ska fördela
              pengarna till goda projekt för att se till att storstadssatsningen
              kan kvarleva. När Tobias Billström ställs inför faktum att han
              ska fatta beslut om denna fråga kommer det att finnas direktiv
              till myndigheten om hur pengarna ska fördelas, så det behöver
              inte Tobias Billström känna någon som helst oro inför.
            </seg>
          </u>
          <note type="speaker" n="fc3f30c6">
            Anf. 123 SOFIA LARSEN (c) replik:
          </note>
          <u who="sofia_larsen_c36e3a" xml:id="i-de76a81cf26acd52-3" n="19fd0920">
            <seg n="4b7f94e5">
              Herr talman! Det jag anser vara en av de viktigaste grunderna
              i barnomsorgen är en ökad valfrihet, ett ökat självbestämmande
              för oss som föräldrar och en större möjlighet att kombinera familjelivet
              och arbetslivet, vilket inte alltid är så lätt.
            </seg>
            <seg n="0a94fcb3">
              För att kunna stärka det har vi kommit med ett förslag om en
              etableringsfrihet inom förskolan. Det innebär i grunden, precis
              som med de fristående skolorna, att uppfyller man de krav som
              finns för en förskola ska man kunna starta den och kommunen är
              skyldig att ge bidrag till den förskolan. Tyvärr har regeringen
              hittills sagt att så här kan man inte göra, utan man vill fortsätta
              att rikta bidragen till den kommunala förskolan.
            </seg>
            <seg n="706e7a64">
              Nu kan man se i den proposition som Lena Hallengren har lagt
              fram att regeringen kan tänka sig en större valfrihet. Men det
              står egentligen inget konkret om just det, utan man säger att
              det ska finnas komplement men ingen riktig valfrihet. Kan Lena
              Hallengren tänka sig att gå vidare och se till att vi får en etableringsfrihet
              också vad gäller förskolan?
            </seg>
          </u>
          <note type="speaker" n="0da6ca84">
            Anf. 124 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-6" n="83cacb30">
            <seg n="897039a2">
              Herr talman! Jag är glad att Sofia Larsen har uppmärksammat skrivningarna
              om valfrihet. Jag skulle vilja säga att den verksamhet som i dag
              finns i den svenska förskolan präglas av både mångfald och valfrihet.
              Då talar jag om mångfald när det gäller pedagogik och driftsformer
              men också när det gäller verksamhetens inriktning.
            </seg>
            <seg n="ae2457be">
              Propositionen är tydlig och säger att alla ska ha rätt till förskola
              och att man ska sträva efter att också erbjuda familjedaghem till
              de föräldrar som så önskar. Det är ett led i att stärka valfriheten.
            </seg>
            <seg n="19c3c7e6">
              Redan i dag bedrivs 17 % av förskoleverksamheten i enskild regi.
              Det har inte på något sätt varit ett problem. Det har snarare
              varit ett väldigt gott samarbete inom kommunerna för att försöka
              tillmötesgå förfrågningarna om att få starta egen förskola, dels
              därför att det har funnits ett behov av att bygga ut förskolan,
              dels därför att man har sett positivt på att enskilda förskolor
              startas. Jag har inte sett något behov och inte heller förstått
              att kommuner ser det som angeläget att ha en etableringsfrihet,
              utan än så länge fungerar detta samspel mellan enskilda och kommunala
              förskolor på ett mycket gott sätt.
            </seg>
          </u>
          <note type="speaker" n="66a46d54">
            Anf. 125 SOFIA LARSEN (c) replik:
          </note>
          <u who="sofia_larsen_c36e3a" xml:id="i-de76a81cf26acd52-4" n="19fd0920">
            <seg n="1472a596">
              Herr talman! Min ett och ett halvt-åriga dotter går i en kommunal
              förskola i Örebro kommun i en grupp med 21 barn. Personalen är
              fantastiskt bra. De gör ett otroligt jobb, samtidigt som man ser
              att deras arbetssituation inte är direkt hållbar.
            </seg>
            <seg n="5b249ca6">
              I min kommun, Örebro kommun, finns det väldigt få alternativ
              till den kommunala omsorgen, mycket beroende på den socialdemokratiska
              makt som finns där som inte vill ha vare sig mer friskolor eller
              mer flexibilitet och valfrihet vad gäller förskolan, vilket har
              gjort att de få alternativ som finns har en kö som vi som föräldrar
              får stå i i flera år. Det gör att valfriheten blir väldigt knapp
              och att kvaliteten inte kan öka i den takt som den skulle kunna
              göra om vi hade en etableringsfrihet och en större valfrihet.
            </seg>
            <seg n="7a255f9d">
              Lena Hallengren måste också inse att vi familjer ser väldigt
              olika ut och har olika behov. Vi som politiker måste då kunna
              fatta beslut som gör det möjligt för oss familjer att leva och
              utvecklas i arbetslivet och också i familjelivet.
            </seg>
          </u>
          <note type="speaker" n="ed7836cb">
            Anf. 126 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-7" n="83cacb30">
            <seg n="02be8c9e">
              Herr talman! När det gäller kommunalt självstyre är det något
              som vi alla brukar använda i alla tänkbara sammanhang. Jag tror
              i det här fallet att det är viktigt att kommunerna har en möjlighet
              att se till att också säkra en god kvalitet, därför att en etableringsfrihet
              medför ju inte per automatik en större mängd pengar och därmed
              möjlighet att öka personaltätheten och minska barngruppernas storlek.
            </seg>
            <seg n="dfa50ad5">
              Frågan om etableringsfrihet är en fråga som inte jag har någon
              ambition att försöka lyfta fram i dagsläget, utan jag menar att
              det nu fungerar väl.
            </seg>
            <seg n="f726e45a">
              När det gäller kvaliteten i förskolan är kommunernas och förskolornas
              utmaning snarare att se till att garantera en god kvalitet i samtliga
              verksamheter än att se till att sprida ut förskolan på ett antal
              driftsformer.
            </seg>
          </u>
          <note type="speaker" n="7c654120">
            Anf. 127 ULF NILSSON (fp) replik:
          </note>
          <u who="ulf_nilsson_00782a" xml:id="i-3ae4ad20476b4995-5" n="7d996f6e">
            <seg n="dadd48ff">
              Herr talman! Som jag ser det är de största och allvarligaste
              problemen i förskolan de stora grupperna och bristen på utbildad
              personal. 15 % av barngrupperna i Sverige har fler än 20 barn.
              Hälften av personalen är inte utbildade förskollärare, och bara
              12 % av dem som går på lärarhögskolorna vill bli förskollärare.
            </seg>
            <seg n="6bed99a2">
              Då är frågan: Tror Lena Hallengren att de här förslagen räcker
              till? Jag tvivlar på att ens finansieringen räcker till. Som Lena
              Hallengren vet menar kommunerna att maxtaxan är underfinansierad
              med miljarder kronor. Det är därför som Folkpartiet försöker finansiera
              sina förslag, bland annat genom en blygsam modifiering av taxan
              och genom att skjuta till ett par hundra miljoner i kvalitetspengar.
            </seg>
            <seg n="40b2ece7">
              Räcker Lena Hallengrens resurser och pengar till att verkligen
              rätta till de här bristerna?
            </seg>
          </u>
          <note type="speaker" n="e41fccfe">
            Anf. 128 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-8" n="83cacb30">
            <seg n="52ac5780">
              Herr talman! Som Ulf Nilsson mycket riktigt beskriver har det
              fördelats stora resurser från stat till kommun när det gäller
              förskolan i form av både maxtaxan i förskolan och reformen för
              föräldralediga och arbetslösa. Jag kan säga att jag är väldigt
              glad att vi har löst ut frågan om nya resurser med Kommunförbundet
              och att maxtaxan faktiskt är finansierad.
            </seg>
            <seg n="2e6971d6">
              När det gäller kvaliteten skulle jag vilja säga att 6 000 fler
              anställda inte är något som jag hittills har hört de borgerliga
              partierna i kammaren säga vare sig bu eller bä om. Det vore intressant
              att höra hur man ser på en tioprocentig resursförstärkning, för
              med tio procents resursförstärkning ökar naturligtvis möjligheterna
              att också minska barngrupperna.
            </seg>
            <seg n="a99c8e81">
              Jag hoppas och tror att kommunpolitikerna ser till samma behov
              de finns dessutom ännu närmre verksamheterna och att de faktiskt
              använder personalförstärkningen också till att minska barngruppernas
              storlek.
            </seg>
            <seg n="99156fb2">
              Jag delar Ulf Nilssons uppfattning och tycker som alla andra
              i kammaren som säger att vi har för stora barngrupper. Det är
              det som den här propositionen och nya pengar syftar till att förändra.
            </seg>
          </u>
          <note type="speaker" n="6aac83c0">
            Anf. 129 ULF NILSSON (fp) replik:
          </note>
          <u who="ulf_nilsson_00782a" xml:id="i-3ae4ad20476b4995-6" n="7d996f6e">
            <seg n="7278a818">
              Herr talman! Kvar står väldigt många frågor, bland annat hur
              vi ska få unga människor att välja att bli förskollärare. Jag
              tittade på hur det ser ut på Malmö högskola. Där har antalet som
              säger att de vill bli det halverats på några år. Vilka insatser
              tänker Lena Hallengren göra för att höja känslan av status och
              värde i att bli förskollärare?
            </seg>
            <seg n="d95ca6f5">
              När det sedan gäller barngrupperna har vi i Folkpartiet naturligtvis
              en from förhoppning om och tror att det behövs någon form av nationella
              riktlinjer som pressar fram mindre barngrupper.
            </seg>
          </u>
          <note type="speaker" n="120b2e7c">
            Anf. 130 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-9" n="83cacb30">
            <seg n="70d49afd">
              Herr talman! Låt mig säga att jag är rädd att nationella riktlinjer
              faktiskt inte bara ger ett tak för hur stora barngrupperna får
              vara, utan att taket snabbt omvandlas till ett golv, därför att
              så här stora barngrupper tillåts man ha. Det säger också att vi
              inte ska se till den enskilde individen och till barnens behov,
              utan då talar vi om att alla barn ska finnas i en grupp av en
              viss storlek i stället för att säga att i det här fallet, i det
              här området, på den här förskolan, på den här avdelningen måste
              barngruppen vara av den här storleken.
            </seg>
            <seg n="d7e9e56a">
              Det resurstillskott som regeringen nu ger när det gäller 6 000
              fler barnskötare, förskollärare och andra vuxna i förskolan ska
              möjliggöra mindre barngrupper.
            </seg>
            <seg n="b89e4d37">
              Hur får vi då fler att faktiskt arbeta som förskollärare? Ja,
              det handlar om propositionen som helhet, skulle jag vilja säga,
              att lyfta fram förskolan som en viktig verksamhet, visa att vi
              satsar pengar på förskolan, att vi tycker att det är en viktig
              verksamhet att arbeta i. Vi har ju tidigare under åren sett ett
              antal förskollärare utexamineras, och fortfarande utexamineras
              det lärare för att arbeta i förskolan. Den senaste siffran är
              1 400 som förväntas utexamineras i december 2004 en siffra som
              stadigt ökar.
            </seg>
            <seg n="dc22e3e8">
              Jag ska avsluta med att säga att lärosätena har fått i uppdrag,
              och kommer att få det i kommande regleringsbrev, att ha en särskild
              ingång på sina lärarutbildningar alternativt ha en annan åtgärd
              som kan säkra det behov vi kommer att ha av förskollärare i framtiden.
            </seg>
          </u>
          <note type="speaker" n="a2473c9b">
            Anf. 131 INGER DAVIDSON (kd) replik:
          </note>
          <u who="unknown" xml:id="i-f9163708bcc48640-10" n="83cacb30">
            <seg n="f37faa8c">
              Herr talman! Får jag först upplysa Lena Hallengren om att vi
              kristdemokrater finansierar det kommunala vårdnadsbidrag som vi
              föreslår ska införas. Vi anslår 1,5 miljarder i statsbudgeten,
              så för det finns det pengar. Så småningom skulle det betala sig
              självt, men det får vi vänta med tills vi har fått det genomfört.
            </seg>
            <seg n="5648a532">
              Det är ju gulligt att Lena Hallengren träffar förskolebarn och
              låter dem berätta hur roligt det är att rita och måla. Det måste
              väl åtminstone ha varit tre-, fyra- eller fem-åringar, skulle
              jag tänka mig, som kunde komma och berätta om det. Det kan knappast
              ha varit tvååringar som kunnat berätta hur det känns att vara
              i en grupp med över 20 barn under långa dagar. Men jag kan berätta
              att barn redan i förskolan känner press och stress i dag. Om inte
              Lena Hallengren tror på det kan hon kontakta närmaste BUP-avdelning
              här i Helsingfors och få det belagt.
            </seg>
            <seg n="5beb0705">
              För Socialdemokraterna är valfrihet att välja mellan förskola
              eller förskola. Familjedaghem, öppna förskolor, all annan typ
              av verksamhet behandlas oerhört styvmoderligt av den här regeringen.
              Och jag är bekymrad för att Lena Hallengren tycks ta så lätt på
              detta med gruppstorleken. Det är inte alls säkert att det hjälper
              med mer personal. Det kan vara ombyggnader och allt möjligt som
              behövs för att minska grupperna. Gör någonting på det området
              och lugna alla oroliga föräldrar!
            </seg>
          </u>
          <note type="speaker" n="c0bf4c65">
            Anf. 132 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-11" n="83cacb30">
            <seg n="454107fe">
              Herr talman! Jag måste bemöta Inger Davidson som menar att man
              har finansierat sitt förslag om så kallat vårdnadsbidrag med 6
              000 kr i månaden. För övrigt kan man lätt fundera på vem som har
              råd att leva på 6 000 kr i månaden. För vem är det en reell möjlighet?
            </seg>
            <seg n="0bebd14d">
              Vi anslår 1,5 miljarder. Om bara alla de som i dag är hemma med
              sina barn skulle ta ut de här pengarna, vilket man kan anta, skulle
              det kosta 5 miljarder kronor. Så det är klart att det är kraftfullt
              underfinansierat. Det är också så att i samtliga de kommuner där
              man lägger fram detta förslag ställs detta mot förskoleverksamhet.
            </seg>
            <seg n="98d8bbe5">
              Att jämställa vårdnadsbidrag med förskoleverksamhet är för mig
              inte rimligt. Däremot är det fullt rimligt att vi för en diskussion
              här om socialförsäkring och föräldraförsäkring: Hur länge ska
              man kunna vara hemma med sina barn? Till vilken ersättning, till
              vilken nivå och under hur lång tid?
            </seg>
            <seg n="77f1b232">
              Jag tror att taken i föräldraförsäkringen är någonting som regeringen
              har sett som någonting väldigt angeläget. Det kommer också att
              kunna genomföras under mandatperioden, vilket inte bara jag och
              socialdemokrater utan väldigt många föräldralediga känner en stor
              glädje för.
            </seg>
          </u>
          <note type="speaker" n="058e2e64">
            Anf. 133 INGER DAVIDSON (kd) replik:
          </note>
          <u who="unknown" xml:id="i-f9163708bcc48640-12" n="83cacb30">
            <seg n="d3fff1bd">
              Herr talman! Det är så, Lena Hallengren, att varje förskoleplats
              kostar betydligt mer än den lilla summa som man skulle erbjuda
              de föräldrar som vill fortsätta att ta hand om sin ettåring när
              det är dags att lämna barnet på förskolan. Det är inte att ställa
              dessa mot varandra, utan det handlar om att man kanske skjuter
              upp med ett eller två år innan man begär att få den förskoleplats
              som man har rätt att få. Och där finns pengar. Det är inte att
              ställa dessa mot varandra. Det skulle också höja kvaliteten i
              förskolan, eftersom det skulle minska trycket på de viktiga småbarnsgrupperna
              om den möjligheten öppnades.
            </seg>
            <seg n="76a300be">
              Det är inte i första hand jag som begär det här utan föräldrar
              i hittills 60 kommuner. De bara ökar. Varje dag får jag nya besked
              om att det kommer in nya kommuner med det här kravet. Så det är
              inga konstigheter.
            </seg>
            <seg n="251c9496">
              Jag tror precis som Folkpartiet att det behövs nationella riktlinjer
              om vi ska få ned barngruppernas storlek, och jag vill höra om
              Lena Hallengren ändå inte skulle kunna fundera på det. Det behöver
              inte vara så exakt sagt, men nationella riktlinjer behövs.
            </seg>
          </u>
          <note type="speaker" n="a9ff7894">
            Anf. 134 Statsrådet LENA HALLENGREN (s) replik:
          </note>
          <u who="unknown" xml:id="i-f9163708bcc48640-13" n="83cacb30">
            <seg n="70828bae">
              Herr talman! Jag vill åter säga att ett tak för barngruppers
              storlek skulle innebära att vi snart också fick ett golv. Jag
              tror att man kommer att i än mindre grad se barns specifika och
              individuella behov om vi säger att man kan ha maximat si eller
              så många barn i en barngrupp.
            </seg>
            <seg n="de946bbf">
              Sedan vill jag säga att det är naivt att tro att 6 000 kr i månaden
              innebär en rejäl möjlighet för alla dem som man ställer frågan:
              Önskar du vara hemma några månader till med ditt lilla barn? Vem
              svarar inte ja på den frågan? Men är det en reell möjlighet, en
              reell förutsättning, att leva på 6 000 kr i månaden? Ja, för dem
              som redan i dag kan vara hemma utan att ens få 6 000 kr. Det är
              klart att det är ett tillskott i ekonomin, men det är ingen reell
              möjlighet eller förutsättning för vare sig ensamstående mammor
              eller låginkomsttagarfamiljer.
            </seg>
            <seg n="3a596a7e">
              Den idén får vi anledning att diskutera ett flertal gånger, inte
              minst i den så kallade alliansen där det ska finnas både barnskolor
              och vårdnadsbidrag. Tak för barngrupper ska finnas enligt vissa
              partier. Det ska bli intressant att fortsätta den här debatten.
              Jag tror inte att vi ska införa nationella riktlinjer.
            </seg>
            <seg n="4eb54707">
              Kultur och tillväxt
            </seg>
          </u>
          <note type="speaker" n="80d2e9c4">
            Anf. 135 LENNART KOLLMATS (fp):
          </note>
          <u who="lennart_kollmats_f83648" xml:id="i-fb4e34ed3b0658ac-0" n="62592be1">
            <seg n="70195efe">
              Herr talman! Åhörare! I förra årets allmänpolitiska debatt fanns
              det tre förhandsanmälda talare till kulturdebatten, och det var
              tre borgerliga ledamöter. Inte en enda socialdemokrat fann det
              då värt att prata om kultur, och det var kanske symtomatiskt för
              kulturintresset från deras sida. Givetvis fanns inte heller någon
              minister på plats. I år är det bra mycket bättre. Det är nio ledamöter
              totalt som vill vara med och bland dem tre socialdemokrater. Det
              är lite kors i taket, visserligen ingen minister, men det kanske
              man inte ska begära av en tillförordnad minister. Däremot är jag
              rätt upprörd över statsministerns hantering av Kulturdepartementet,
              nämligen att i praktiken vakanthålla posten. Har statsministern
              så få kompetenta kandidater till den posten att han ännu inte
              har hittat någon ersättare till Marita Ulvskog, eller finns efterträdaren
              bland talarna som kommer efter mig här i dag? Ja, inte vet jag,
              men jag tror inte att kulturen tjänar på den här hanteringen.
              Det är signaler om kulturintresset som oroar.
            </seg>
            <seg n="79d72f41">
              Herr talman! Någon har satt rubriken Kultur och tillväxt på denna
              del av dagens debatt, och det är intressant, för i de senaste
              kulturdebatter och diskussioner jag varit med om har kultur och
              tillväxt alltid kommit upp. Kulturen har ett egenvärde men kan
              också vara en aktiv del i tillväxten, och är det på en hel del
              håll, inte minst ute i landet där många initiativ har kommit från
              kommuner, från regioner och inte via statliga direktiv eller pekpinnar.
              Det finns nu en regional och kommunal kulturmognad som är oerhört
              glädjande.
            </seg>
            <seg n="449dd447">
              Man kan se rubriker som Kultur för tillväxt i Sjuhärad, Vara
              konserthus det omöjliga initiativet. Så har vi de mer kända festivalorterna
              som Hultsfred och Västervik. I Sjuhärad har man börjat diskutera
              att inrätta Biblioseum Tranemo. Man har fått 500 000 från Stiftelsen
              Framtidens kultur för att arbeta fram det. Biblioseum vad är det
              nu? Jo, precis som det låter, ett bibliotek och ett museum som
              smält samman till något alldeles eget. Det finns inte där ännu,
              men kanske blir Tranemo först i världen med ett eget biblioseum.
              Det här handlar inte enbart om kulturturism, det ger också identitet
              och stolthet. Därför behövs många möjligheter till finansiering.
              Offentliga medel, javisst, men även där från olika sidor. Visst
              har vi Sveriges kulturråd, men fonder som Framtidens kultur behövs
              också, för man kan se med olika ögon. Då ska det inte vara personunioner,
              som det är i dag. Men privata insatser görs också ofta, och de
              ska stödjas, liksom frivilligt arbete. Det finns också ett engagemang
              från företagen.
            </seg>
            <seg n="2bf4fd98">
              Därför var det med stor besvikelse, ja, rentav med vemod, som
              vi nyligen kunde läsa regeringens förslag om att ingenting göra
              beträffande kultursponsring. Kultursponsringen var på väg upp
              för några år sedan men fick en knäck när det kom en dom som innebar
              att man drog ned avdragsmöjligheterna till 50 % i och med att
              det inte gick att klart härleda sponsringen via tydliga företagsloggor,
              jämfört med idrotten. Den goodwill som företaget kunde få skulle
              inte räknas på samma sätt som tydliga loggor på tröjor och byxor
              etcetera.
            </seg>
            <seg n="f1376ac7">
              Nu kom det in motioner med anledning av förslaget en gemensam
              borgerlig linje. Men om jag är rätt underrättad, och jag är rädd
              för att jag är det, går skatteutskottets majoritet på linjen att
              det inte ska ändras i lagstiftningen, utan kulturen kan se fram
              emot att fortsätta att vara mindre än liten i förhållande till
              idrotten när det gäller sponsring.
            </seg>
            <seg n="3b5a4a97">
              En reform som genomfördes under visst motstånd från förra kulturministern
              var bokmomssänkningen, och den har haft betydelse i form av fler
              sålda böcker. Det måste rimligen ha haft en positiv effekt på
              tillväxten genom att bokhandlarna ute i landet fått sålt fler
              böcker. Det är faktiskt så att cirka tio nya bokhandlar har etablerats
              de senaste åren. Det är fler nya författare som debuterar, och
              det är fler författare som i dag kan leva på sitt författarskap.
              Det här visar på hur en skattesänkning kan vara tillväxtskapande.
            </seg>
            <seg n="8eb15c8c">
              Kulturen är tillväxtfrämjande. Den skapar såväl ett mänskligt
              som ett socialt och ekonomiskt mervärde, men den behöver givetvis
              stöd. Om man har 100 miljoner till reformer, hur kan man avsätta
              det till att ge gratis entré till 19 statliga museer, varav 15
              placerade i Helsingfors? De övriga är i Skokloster, Göteborg,
              Karlskrona och Linköping.
            </seg>
            <seg n="38063300">
              Nej, nu när regioner och kommuner visar stor kreativitet är det
              givetvis dit medlen ska gå. I Folkpartiets alternativbudget skickar
              vi ut ett antal miljoner ytterligare till regionerna och litar
              på att de använder dem på ett för kulturen och tillväxten framgångsrikt
              sätt.
            </seg>
            <seg n="0dc43a32">
              Vi hade i går en givande offentlig utfrågning om filmen och om
              dess framtid i Sverige. Några små inblickar kom också i presentationen
              kring filmen som visade var i Sverige det produceras film i dag.
              Det är framför allt i Västra Götaland, Trollhättan, Luleå i Norrbotten
              och av Film i Skåne i Malmö.
            </seg>
            <seg n="0bfb120f">
              Jag vill fråga Annika Nilsson eller Eva Arvidsson, som är i salen,
              om de tror att en socialdemokratisk kulturminister hade tagit
              initiativet till att förlägga hälften av svensk filmproduktion
              av i dag till Trollhättan? Vi måste inse vad det betyder för Trollhättan,
              inte minst i dag, med tanke på den diskussion som pågår där. Dessutom
              fick vi i går veta att förra året betittades svensk film av fler
              personer utomlands än i Sverige, vilket också visar på svensk
              kulturs exportframgångar. Det är uppenbart inte bara musiken som
              fungerar bra i det sammanhanget.
            </seg>
          </u>
          <note type="speaker" n="ea300d6d">
            Anf. 136 KENT OLSSON (m):
          </note>
          <u who="kent_olsson_8e1b7d" xml:id="i-ecc6c34a33e80cfc-0" n="904340be">
            <seg n="ca6103ab">
              Herr talman! Så decimerades den socialdemokratiska delen i debatten
              från tre till två deltagare. Men sådant är livet.
            </seg>
            <seg n="5045fcb9">
              Kulturdepartementet har aviserat att en proposition om vidarebefordran
              av TV-program ska komma i december och att en skrivelse om arkiv
              ska komma i januari för riksdagsbehandling senare under riksmötet.
              Det är allt vi får från Kulturdepartementet för behandling under
              detta riksmöte.
            </seg>
            <seg n="1d5ad53c">
              I rättvisans namn ska jag säga att vi har fått en proposition
              om ungdomspolitik från Utbildningsdepartementet. Anders Carlberg
              på Fryshuset sammanfattade den och sade att den var snömos utan
              idéer, från 50-talet och helt utan verklighetsförankring.
            </seg>
            <seg n="6453f4fa">
              Men i övrigt finns ingenting utom utredningar. Man utreder vissa
              frågor på det uppdragsarkeologiska området. En kommission tillsätts
              med anledning av marksänd digital TV. Man utreder jämställdhet
              inom scenkonsten. Man gör en översyn av lotterilagen, av inkomstbeskattningen,
              av idrottslig verksamhet, av utbildning av kontakttolkar och av
              orkesterverksamheten i Sverige.
            </seg>
            <seg n="8cefa7f9">
              Det är symtomatiskt för vad som sker i regeringen nu ingenting
              mer än utredningar. Man föreslår fri entré till olika museer.
              Jag återkommer till det senare.
            </seg>
            <seg n="bc1c0ace">
              Kan det sägas tydligare? En trött kulturminister har avgått,
              och en mycket piggare verkar inte ha kommit. Han är inte ens så
              pigg eller intresserad att han deltar i årets debatt. Han borde
              ha mycket att lära genom att lyssna och delta i den här kulturdebatten.
              Vad är hans och regeringens intentioner? Ingen vet.
            </seg>
            <seg n="c2404e11">
              Här står vi moderater pigga och alerta. Tre moderater deltar
              i debatten. Vi föreslår mer pengar till operan i Göteborg och
              i Malmö. Vi föreslår mer pengar till de fria teatergrupperna.
              Detta ger fler jobb, och fler kommer att titta på teater. Vi föreslår
              tillsammans med några andra partier bättre villkor för kulturarbetare,
              vilket också ger fler jobb, men framför allt ger det dem bättre
              bidrag. Vi föreslår också mer bidrag till kulturmiljöer. Vi utvecklar
              kulturen. Socialdemokraterna gör ingenting. Jo, de vill ha fri
              entré till museer. Så fort man talar med museifolk säger de: Detta
              är bra. Men tänk om vi fick pengar för det också.
            </seg>
            <seg n="c1bbcabf">
              De pengar som har avsatts är inte tillnärmelsevis så stora som
              behövs för detta. Detta innebär ytterligare försämringar för kulturen.
              Dessutom blir det en konkurrensbegränsning med tanke på de museer
              som inte kan göra på samma sätt. Detta är alltså en reform som
              egentligen inte är någon som helst reform. Och de människor som
              går på museer kanske går två eller tre gånger. Men inga nya grupper
              tillkommer.
            </seg>
            <seg n="6d43f19d">
              De stora frågorna löser man inte. Jag kan läsa i pressmeddelande
              efter pressmeddelande hur förtvivlade Sveriges scenarbetare och
              kulturarbetare är. Man lägger ned Kulturnät Sverige utan någon
              som helst anledning. Och pensionsmiljoner saknas.
            </seg>
            <seg n="9eea1c2d">
              Jag ska citera från Göteborgs-Posten i måndags. Där stod följande:
            </seg>
            <seg n="24269ce0">
              Göteborgsoperans pensionskostnader och sociala avgifter har ökat
              med tio miljoner. Det är pengar som inte finns, och om det inte
              kommer en lösning riskerar mellan 25 och 30 anställda att bli
              av med sina jobb.
            </seg>
            <seg n="f07b6c67">
              I senaste budgetpropositionen anvisas en chockhöjning av pensionspremierna
              för statliga scenkonstinstitutioner. Det innebär en total ökning
              av pensionskostnaderna med sammanlagt cirka 70 miljoner kronor
              för de svenska scenkonstinstitutionerna. En summa som slår hårt
              mot kulturen i hela landet.
            </seg>
            <seg n="2bee76a7">
              Vi i utskottet har sagt att den här frågan måste lösas. Men ingen
              lösning finns. Visserligen ger man lite småpengar. Men detta är
              ett problem. Bortsett från att man inte har några idéer innebär
              detta också ytterligare bekymmer för statens scener och för de
              människor som arbetar där, för dansare och för sångare i första
              hand.
            </seg>
            <seg n="c3c01e22">
              När vi talar om kulturen som ett tillväxtområde som ska ge fler
              jobb gäller det tydligen inte Socialdemokraterna. Med deras politik
              tror jag inte att det blir några fler jobb. Det blir ingen tillväxt
              inom kulturen. Men framför allt skulle jag vilja säga att vi saknar
              uppgifter om vad Socialdemokraterna vill genomföra på kulturens
              område. Ett parti som på 70- och 80-talen slogs för kulturen verkar
              i dag ha avsomnat totalt. Jag hoppas att Eva Arvidsson kan tala
              om för mig vad ni ämnar göra. Vi har gott om idéer. Vi är glada
              och villiga att ha kulturdebatter. Men, herr talman, vi måste
              ha några motståndare.
            </seg>
          </u>
          <note type="speaker" n="66d8ad52">
            Anf. 137 GUNILLA TJERNBERG (kd):
          </note>
          <u who="gunilla_tjernberg_dba8b2" xml:id="i-fa711375cad725c5-0" n="a7738989">
            <seg n="0bd8efe4">
              Herr talman! Jag hade precis som mina kolleger här sett fram
              emot att vi skulle ha en kulturminister här i dag. Men det är
              inte bara så att vi inte får välkomna kulturministern till kammaren,
              utan i dag har vi inte någon kulturminister i Sveriges regering.
              Det finns en biträdande sådan som vi har förstått är en tillfällig
              lösning. Jag hoppas att en kulturminister snart presenteras så
              att ett arbete som i dag saknas kommer i gång.
            </seg>
            <seg n="0697ce84">
              Jag kan konstatera att den tidigare kulturministern under de
              senaste fem åren inte har lagt fram en enda proposition inom kulturpolitikens
              område. Det har bara lagts fram en proposition inom ett delområde
              som handlar om medier. Det är en skandal, skulle jag vilja säga,
              i den här kammaren.
            </seg>
            <seg n="43b2ced2">
              Det har föreslagits en del förslag om reformer i budgetpropositionen
              varje år, men vi som har arbetat med dessa frågor vet att budgetpropositionen
              inte tillåter några större genomarbetningar inom ett speciellt
              område. På fem år har det alltså inte lagts fram en enda proposition.
            </seg>
            <seg n="15a966d4">
              Herr talman! Jag ska i dag hänvisa till ett känt talesätt: Människan
              lever inte av bröd allena. Modern forskning visar att det ligger
              mycket sanning i det. Vi människor kräver mer än materiella tillgångar
              för att leva ett gott liv och må bra psykiskt och fysiskt. Detta
              har man också upptäckt inom sjukvården. Man har blivit alltmer
              medveten om de immateriella värdenas betydelse för hälsan. Det
              är viktigt. Att kropp och själ hör ihop är numera erkänt även
              av professionen. Tillgång till kulturupplevelser gör att vi alla
              lever längre, mår bättre och tillfrisknar fortare. Detta anser
              vi kristdemokrater är en kunskap som vi ska ta fasta på, och kulturen
              måste ges ett större utrymme både när det gäller det allmänna
              folkhälsoarbetet och arbetet direkt inom vården och omsorgen.
            </seg>
            <seg n="506efe42">
              Vad sägs då inom forskningen i dag som gör att vi vill satsa
              mer på kultur i vården och lyfta fram den kunskapen? Det har gjorts
              ganska få forskningsrapporter som rör kultur och hälsa. Men det
              finns ett entydigt resultat kultur förbättrar hälsan. De studier
              som har gjorts visar på både minskade kroppsliga besvär hos personer
              som lider av kronisk smärta och förbättrad social funktion hos
              dementa men också ett minskat behov av medicinering bland äldre
              på äldreboenden. Dessutom finns det studier som har visat på en
              ökad livslängd hos personer som har tagit del av kulturella upplevelser.
              Även om man har räknat bort faktorer som rökning, sjukdomar och
              socialt nätverk kunde man se en ökad livslängd hos de personer
              som till exempel gick på museer, bio eller konserter.
            </seg>
            <seg n="82640f42">
              En studie som jag tycker är särskilt intressant gjordes på ett
              äldreboende. Detta är något som kulturutskottet också har haft
              möjlighet att ta del av. En grupp äldre dementa kvinnor fick prata
              och diskutera kring olika konstverk flera gånger varje vecka.
              Efter bara en kortare tid kunde personalen notera lägre blodtryck,
              bättre sinnesstämning, ökade sociala aktiviteter och ökad kreativitet
              bland de kvinnor som ingick i studien.
            </seg>
            <seg n="ba3cf237">
              Det som gör den här studien så intressant är att det även fanns
              en kontrollgrupp i samma äldreboende. Kvinnorna i den gruppen
              fick samtala med samma forskningsledare under lika lång tid men
              utan bilderna som metod. I stället samtalade man i kontrollgruppen
              om allmänna saker som sin hobby eller andra intressen.
            </seg>
            <seg n="742c01f8">
              I kontrollgruppen märktes en mycket liten förbättring av den
              allmänna hälsan. Av detta kunde man konstatera att det inte var
              enbart den ökade sociala kontakten och samtalen med forskningsledaren
              som gav resultat, utan också samtalet om och tittandet på konstverk
              gav bättre resultat och bättre hälsa.
            </seg>
            <seg n="f82b4bac">
              För att kunna fortsätta med forskningen kring kultur i vården
              anser vi kristdemokrater att det är viktigt att vi som är förtroendevalda
              beslutsfattare efterfrågar forskningen men också att forskningen
              har tillräckliga resurser. Eftersom forskningsfältet är tvärvetenskapligt
              är det viktigt att frågan inte får falla mellan olika stolar utan
              att den uppmärksammas inom både den medicinska och den humanistiska
              forskningen.
            </seg>
            <seg n="e6fe5868">
              Hur ska då detta ske att vi pekar på och arbetar med kultur-
              och hälsofrågor? Som jag ser saken behövs det ett arbete på flera
              plan. På sjukhusen till exempel kan det handla om den nära kulturen
              såsom böcker, konst och musik. Men det handlar också om att den
              yttre sjukhusmiljön uppvärderas och uppmärksammas. Det ska finnas
              möjlighet till högläsning exempelvis på sjukhusen. Det är något
              som jag tycker att man kan efterfråga, uppmärksamma och stödja.
            </seg>
            <seg n="75cdb9e5">
              Det finns också en del andra mer konkreta förslag som jag skulle
              vilja lyfta fram inom folkhälsoarbetet. Till exempel skulle företagare
              skattefritt kunna få sponsra sina anställda med kulturella upplevelser
              på samma sätt som man i dag kan göra när det gäller friskvård.
              På så sätt skulle kulturen nå ut till fler människor och också
              ingå som en viktig del i ett folkhälsoarbete.
            </seg>
            <seg n="8c9d98fc">
              Jag har i dag en fråga till Eva Arvidsson, som jag uppfattar
              representerar Socialdemokraterna. Jag vet att regeringen har haft
              en temadag kring kulturens betydelse för vårt hälsotillstånd,
              så jag undrar: Vad har hänt sedan den dagen i Regeringskansliet?
              Det har varit mycket tyst i frågan från regeringens sida. Min
              fråga riktas därför till Eva Arvidsson.
            </seg>
          </u>
          <note type="speaker" n="fc116c7a">
            Anf. 138 LARS-IVAR ERICSON (c):
          </note>
          <u who="unknown" xml:id="i-f9163708bcc48640-14" n="83cacb30">
            <seg n="20f549df">
              Fru talman! I likhet med tidigare talare konstaterar jag att
              vi saknar den tillförordnade kulturministern här i dag. Det hade
              varit lämpligt att han var med eftersom han tidigare har varit
              samordningsminister. Just kultur och tillväxt är, tycker jag,
              intressant också från samordningssynpunkt.
            </seg>
            <seg n="25ce3734">
              Ordet kultur betyder odling. Odling ger växt. Kultur ger tillväxt,
              och tillväxt är bra för Sverige.
            </seg>
            <seg n="6d358be0">
              Nationella folkhälsokommittén har konstaterat att deltagande
              i kulturlivet och god hälsa följs åt oberoende av tidigare kulturvanor.
              Kulturen erbjuder en unik chans att bidra till växandet. Jag tänker
              då såväl på de enskilda individerna i samhället som får tillfällen
              till skapande, delaktighet och upplevelser som är bra för både
              kropp och själ, som på samhället där kulturen kan ge inspiration
              till social och ekonomisk förnyelse och expansion. Ja, samhället
              blir mer hållbart med kultur, och människorna mår bättre.
            </seg>
            <seg n="d6d2830f">
              Därför är det god samhällsekonomi om alla svenskar får tillgång
              till kultur. Ett fåtal av Sveriges invånare kan besöka Moderna
              museet och se Meret Oppenheims konstverk. Men de flesta av oss
              har ett hembygdsmuseum eller en bygdegård i vår närhet. Jag menar
              att bygdegårdarna är en tillväxtfaktor. De är samlingspunkter
              där människor träffas, skapar tillsammans, samlar nya intryck
              och får nya erfarenheter helt enkelt platser där man kan växa
              som människa.
            </seg>
            <seg n="f5b55999">
              Flera företag i vårt land har startats därför att det har funnits
              mötesplatser för samtal, och många kreativa byalag har bildats
              just i en bygdegård. Dessa byalag, som har kunnat vidareutveckla
              den egna bygden, söker EU-bidrag för landsbygdsutveckling och
              satsar på kulturturism.
            </seg>
            <seg n="f958de78">
              Centerpartiet vill ge extra pengar till landets samlingslokaler.
              Vi vill att landets kulturarrangörer ska få mera stöd, inte att
              huvuddelen av pengarna ska stanna i storstäderna.
            </seg>
            <seg n="7bbbd81e">
              Fru talman! Kulturen svarar för 2 ½ % av den svenska bruttonationalprodukten.
              Det låter kanske inte så mycket, men i pengar blir det 55 miljarder
              kronor; då låter det genast mer.
            </seg>
            <seg n="83d16651">
              Kulturen är även en sektor som växer snabbt. Den har på sina
              håll fått ett nytt namn. Ibland kallas den för upplevelseindustrin.
              Ja, kulturen håller på att få en naturlig plats i näringslivet.
              Detta kan ibland medföra en viss vånda för kulturens företrädare.
              Det kan finnas en rädsla för kommersialisering och en spärr mot
              kreativitet och fritt skapande. Därför behövs det en öppenhet
              från både näringsliv och kulturarbetare. Det behövs en större
              förståelse för varandras vanor och ovanor.
            </seg>
            <seg n="12688bba">
              Det är inte svårt att finna bra exempel på samarbete mellan kultur,
              kommuner, stat och näringsliv. Vi har, som tidigare nämnts här,
              Film i Väst som samordnar filmindustrin kring Trollhättan. Många
              filmer spelas in där och uppmärksammas också på guldbaggegalorna.
              Film i Skåne har inspelningar i Ystadstrakten. Just nu spelas
              Wallanderfilmer in där.
            </seg>
            <seg n="7509add8">
              Nästan alla län håller på att upptäcka kulturen som tillväxtfaktor.
              Det visar en tidningsnotis i tidningen Kommun-Aktuellt. 15 län
              betonar kulturens roll i livsmiljön. Nio län behandlar kulturen
              som en näringsgren bland många. Här finns flera infallsvinklar:
              kulturen som profileringsredskap, kulturen som marknadsförare,
              kulturen som kontaktskapare och kulturen som främjare av kreativ
              livsmiljö.
            </seg>
            <seg n="3e0f2022">
              Kulturella satsningar kan ge självkänsla, framtidstro och optimism
              på orter som annars hotas av utflyttning. Kultur gör människor
              skapande, företagsamma och beredda på förändringar. Kulturen öppnar
              framtidsvägar.
            </seg>
            <seg n="0e4a6baf">
              Slutligen vill jag ge några exempel på kultur och tillväxt. Älgsafari
              i Västra Torup innebär ett samarbete mellan bygdens konstnärer,
              företag, byalag, skola och boende med bed and breakfast . Det
              gäller också Sweden Rock Festival i Norje i västra Blekinge.
            </seg>
            <seg n="c62b9a80">
              Fru talman! En politik som värnar tillväxten tar till vara de
              möjligheter som ett rikt kulturliv ger. Ett bevingat uttryck är
              att man måste odla sin trädgård il faut cultiver son jardin på
              originalspråket franska. Men odlaren kan behöva hjälp av näringen,
              och i retur kommer det som ger tillväxt över hela landet.
            </seg>
            <seg n="7abb581b">
              Kultur och tillväxt hör intimt samman och är bra för Sverige.
            </seg>
          </u>
          <note type="speaker" n="d6745ac7">
            Anf. 139 LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-4e94c170a94c9e6d-0" n="07469bb3">
            <seg n="f2c214da">
              Fru talman! Det är lite frustrerande. Det är nämligen så mycket
              man skulle vilja tala om, men kulturfrågorna spretar åt olika
              håll och går dessutom in på olika utskotts ansvarsområden. Det
              gäller till exempel de vansinniga konsekvenserna av att musiker,
              skådespelare och dansare nu måste skatta för övernattnings- och
              reseersättningar när de uppträder på andra orter än där de bor.
            </seg>
            <seg n="2a123319">
              När föreställningar ska sättas upp ute i landet är det ofta nödvändigt
              att kontraktera musiker, skådespelare och dansare från andra håll.
              Tidigare har institutionerna eller andra arrangörer stått för
              övernattnings- och resekostnaderna. Dessa pengar har inte setts
              som skattepliktiga. Inte heller har man behövt betala arbetsgivaravgift.
            </seg>
            <seg n="6b71290c">
              Till exempel behöver inte en snickare från Uddevalla som anlitas
              för ett jobb i Kungälv skatta för motsvarande ersättning därför
              att det då räknas som tjänsteresa. Men en frilansande musiker
              måste skatta. Vad är det för tillväxt?
            </seg>
            <seg n="7f27c9e2">
              Svensk scenkonst, som representerar de statsunderstödda institutionerna,
              får en mycket besvärlig sits. Men det är inget mot hur det här
              slår mot de fria grupperna. Fråga Teatercentrum. Fråga Danscentrum.
              Där undrar man om det över huvud taget blir möjligt att engagera
              frilansande grupper till föreställningar på olika håll i landet.
              Kommer det att gynna tillväxten i landet? Nej, knappast.
            </seg>
            <seg n="f61bf53e">
              Den juridiska vägen är stängd, för Regeringsrätten tänker inte
              pröva den här frågan. Nu återstår att se om det finns någon politisk
              vilja. Jag hoppas att Eva Arvidsson eller någon annan i Socialdemokraterna
              tar upp detta. Finns den politiska viljan att se över det här?
            </seg>
            <seg n="16fabe33">
              En annan viktig kultur- och tillväxtfråga är situationen för
              hantverkarna, som vi har pratat om i kammaren tidigare. Man anar
              lite ljus i tunneln, men det är för lite och för sent. Risken
              är stor att de kulturambitioner som finns hos Riksantikvarieämbetet,
              hos museerna och hos politikerna bara blir en förhoppning eftersom
              det inte kommer att finnas tillräckligt med hantverkare som kommer
              att kunna bevara vårt kulturarv. Det händer lite, visst gör det
              det. Helsingforss hantverksförening har lyckats få Utbildningsdepartementet
              att vakna, men hittills har man mest fått glädja sig åt att Länsarbetsnämnden
              stöttat utbildning av låssmeder och glasmästare i liten skala.
              Om bara några år fattas det 100 000 hantverkare eftersom många
              snart går i pension. Det är bråttom!
            </seg>
            <seg n="9d958b60">
              Fru talman! Jag ska också säga några ord om ungdomsfrågorna.
              Min kollega Kent Olsson talade om Anders Carlberg, som hade varit
              på besök i utskottet med anledning av den ungdomspolitiska propositionen.
              Han var inte överdrivet imponerad av innehållet i den, och det
              är inte vi moderater heller. Men vi återkommer till det senare
              i höst, när den propositionen ska diskuteras.
            </seg>
            <seg n="62a5d488">
              Vad Anders Carlberg ofta talar om är frånvaron av vuxna. Det
              gör för övrigt även Carl Hamilton i sin bok Det infantila samhället
              . Nu är inte närvarande vuxna någonting som man kan kommendera
              fram på politisk väg. Det hör till det civila samhället. Men det
              är oroande att se hur övergivna många unga faktiskt är. I så måtto
              kan också politikerna göra en insats genom att stötta det frivilligarbete
              som sker.
            </seg>
            <seg n="f23153f9">
              I fredags var jag ute med en grupp nattvandrande föräldrar. De
              är uthålliga, men de är få. Vi som föräldravandrar kan gång efter
              annan konstatera att om man går fram till några ungdomar som sitter
              och dricker öl i en park eller står i en klunga vid korvkiosken
              konstaterar de, innan man hunnit säga mer än hej: Ah, ni är nattvandrande
              föräldrar, eller hur? Ja, hur vet du det? frågar man. Inga andra
              vuxna skulle komma fram och prata, konstaterar de.
            </seg>
            <seg n="420b0e64">
              Många vuxna är faktiskt rädda för ungdomar, och då har det gått
              riktigt långt. I medierna beskrivs också unga ofta som problem.
              De röker för mycket, de dricker för mycket och de rör sig för
              lite. Dessutom röstar de inte i den utsträckning som de borde.
            </seg>
            <seg n="ebc2d6f8">
              Men i själva verket är det ju tvärtom. Unga har oerhört mycket
              kraft, vilja och nyfikenhet, även de och kanske framför allt de
              som ofta kallas för värstingar. Men vad unga människor ofta saknar
              är kontakter med vanliga, vettiga vuxna, och inte i första hand
              med dem som är anställda för att möta unga människor utan dem
              som gör det av eget intresse utan att få betalt för det. Därför
              är det arbete som utförs inom frivilligsektorn oerhört viktigt.
            </seg>
            <seg n="81e13127">
              Från borgerligt håll har vi lämnat in en fyrpartimotion om nationell
              finansiering av Volontärbyrån, som är intressant inte minst av
              det skälet att många som anmäler sig till byrån faktiskt är unga.
              Sedan starten för knappt två år sedan i Helsingfors har man förmedlat
              mer än 3 300 volontärkontakter till över 300 frivilligorganisationer.
              60 % av dem som anmält sig som volontärer är mellan 18 och 35
              år. Jag hoppas också att det kan bli ett stöd från Socialdemokraternas
              sida för den motionen när den kommer upp.
            </seg>
            <seg n="782136b6">
              Nu finns som sagt möjlighet att bygga ut den verksamheten i hela
              landet. Varför då det här ökande intresset för volontärarbete
              bland unga? Många säger att de vill ta ett personligt ansvar och
              att de mår bra av att vara behövda. Det finns mycket att lära
              av frivilligrörelsen, och det skulle vara till stor hjälp om lagen
              ändrades så att det blev möjligt att dra av i deklarationen för
              gåvor till frivilligorganisationer och kultur. Det skulle gynna
              tillväxten i hela landet.
            </seg>
          </u>
          <note type="speaker" n="e274d700">
            Anf. 140 EVA ARVIDSSON (s):
          </note>
          <u who="eva_arvidsson_55b23e" xml:id="i-71dea49b4955ad55-0" n="147d3cb8">
            <seg n="e5dfb251">
              Fru talman! Många lyfter fram kulturen som viktig för tillväxten
              men säger att vi inte ska glömma bort att kulturen har ett egenvärde.
              Jag skulle vilja uttrycka mig så här: Det är för att kulturen
              har ett egenvärde som den kan vara en tillväxtfaktor, ett verktyg
              i demokratiprocessen och främja hälsan. Det är egenvärdet som
              är potentialen för delaktighet, demokrati och hälsa och som ger
              tillväxt och därmed en gemensam välfärd.
            </seg>
            <seg n="d9cf25c0">
              Vad menar vi då med kulturens egenvärde? Jag menar att ett samhälle
              utan kultur inte skulle överleva. Vi kan inte tänka oss ett samhälle
              utan konst och kultur. Men vi behöver ett vidgat konst- och kulturbegrepp
              och ett vidgat hälsobegrepp för att kunna ta till vara konsten
              och kulturen på rätt sätt, för att vidga arenan.
            </seg>
            <seg n="f1a99db4">
              Institutet för tillväxtpolitiska studier skriver så här: Tillväxt
              och utveckling drivs av förändring. I en värld som präglas av
              konkurrens, globala nätverk och sekundsnabb kunskapsspridning
              blir förmågan att hantera och nyttja förändringskraften helt avgörande.
              Innovationerna har ändrat karaktär och betydelse, de finns överallt
              och är inte begränsade till teknisk utveckling.
            </seg>
            <seg n="02e77876">
              Konsten och kulturen, genom konstnärerna, kan få oss att tänka
              i andra banor, att tänka nytt, att lösa problem på ett annat sätt.
              Den kan skapa kraft att möta förändringar. I betänkandet Mål för
              folkhälsan , som riksdagen fattade beslut om i april 2003, finns
              kulturen med som hälsofrämjande faktor. Att främja kulturutbud
              och konstnärliga upplevelser förutsätter samarbete över sektors-
              och yrkesgränser och ett nytänkande när det gäller att använda
              gemensamma resurser. Det handlar om att inspirera till lärande.
              Kreativitet handlar om att tänka alternativt, i flera dimensioner
              och med olika perspektiv. Då behövs det otraditionella metoder
              och lärprocesser.
            </seg>
            <seg n="47f4e608">
              Fru talman! Demokrati är fortfarande den centrala punkten när
              det gäller kultur i arbetslivet. Men att deltagande i kulturella
              aktiviteter också är bra för hälsan väger allt tyngre. Enligt
              Folkhälsokommitténs slutbetänkande åtföljs deltagande i kulturlivet
              av god hälsa inom alla socialgrupper men särskilt bland korttidsutbildade.
            </seg>
            <seg n="905badb1">
              Vi har trott att teknik och medicin skulle skapa välfärd. Men
              vårt välbefinnande har inte ökat. Det är bara att titta på ohälsotalen.
              Det saknas helt tydligt någonting för att vi ska få balans i våra
              liv. Samtidigt har vi en stor outnyttjad resurs: konstnärer som
              kreatörer på arbetsplatser, i företag och i offentlig sektor.
              I budgetpropositionen för år 2005 understryks också behovet av
              att utveckla denna kreativa kraft inom nya områden.
            </seg>
            <seg n="e04d7a58">
              Statens kulturråd har i regleringsbrevet för 2005 givits i uppdrag
              att identifiera sin roll inom folkhälsoområdet samt att utarbeta
              en rapport som särskiljer hälsans viktigaste bestämningsfaktorer.
              Statens kulturråd ingår också i den av regeringen inrättade nationella
              ledningsgruppen, där myndigheter och organisationer som spelar
              en viktig roll för folkhälsans utveckling ingår. Det var lite
              svar på din fråga, Gunilla Tjernberg.
            </seg>
            <seg n="9017f39a">
              Den 4 mars i år hade vi en forskningsdag i riksdagen. Kulturutskottet
              hade bjudit in ett antal forskare för att tala på temat kultur
              och hälsa. Utskottet fick ta del av olika forskningsresultat,
              precis som Gunilla Tjernberg har sagt här, som mycket klart visade
              på sambandet mellan kultur och hälsa. Det var en mycket intressant
              och givande dag. Gunilla tog ett av de, som jag också tycker,
              bästa exemplen. I den här gruppen som fick prata om konst var
              det inte ens flera gånger i veckan utan det var en timme i veckan
              i fyra månader som gav det resultat som nämndes tidigare.
            </seg>
            <seg n="cac9bc29">
              Det pågår också flera kulturprojekt runtom i landet, inte minst
              i mitt eget län Helsingfors. Helsingforss läns landsting har haft
              och har flera kulturprojekt i vården. Flera av länets kommuner
              står i startgroparna för att delta i projektet Konst och hälsa:
              Kultur i arbetslivet. Det finns inte tid att i dag gå in på de
              olika projekten, men vi får säkert anledning att diskutera dem
              vid ett senare tillfälle.
            </seg>
            <seg n="7b8775e5">
              Det behövs mer forskning på området. Regeringen har också uppdragit
              åt Statens folkhälsoinstitut att kartlägga pågående forskning
              inom folkhälsoområdet och utarbeta en rapport för att urskilja
              folkhälsans viktigaste faktorer. Den kartläggningen beräknas vara
              klar i början av 2005.
            </seg>
            <seg n="bc39ea67">
              Fru talman! Kan vi lösa problemen med ohälsan, öka sysselsättningen,
              skapa tillväxt och därmed välfärd genom att lyfta fram konsten
              och kulturen i vardagen då är mycket vunnet. Med socioekonomiska
              bokslut skulle vi kunna visa med siffror vilken betydelse kulturen
              har för både hälsan och tillväxten.
            </seg>
            <seg n="e0795656">
              När det gäller många av de frågor som kommit upp i dag skulle
              jag vilja säga att vi har anledning att återkomma till dem i vår
              budgetbehandling och i budgetdebatten senare i höst.
            </seg>
          </u>
          <note type="speaker" n="f4503334">
            Anf. 141 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-fb4e34ed3b0658ac-1" n="62592be1">
            <seg n="156c771f">
              Fru talman! Det är inte så lätt när bara två socialdemokrater
              deltar i debatten i stället för de tänkta tre. Jag har dock en
              fråga som jag gärna skulle se att Eva Arvidsson svarade på.
            </seg>
            <seg n="4ec89ff9">
              Många konstnärer är egenföretagare. Då är det viktigt att reglerna
              inte är så komplicerade att de blir till en belastning. Det gäller
              givetvis alla företagare, men jag tror att det hos myndigheter
              som handlägger frågor om företagande finns en bristande kunskap
              om, och även förståelse för, konstnärernas olika villkor i jämförelse
              med andra ensamföretagare.
            </seg>
            <seg n="835103f7">
              Det var ett bra initiativ regeringen tog till att förstärka Konstnärsnämnden,
              som ska få kompetens i stöd och rådgivning beträffande trygghetssystemen.
              Jag skulle vilja fråga Eva Arvidsson om hon kan tänka sig att
              utvidga det uppdraget till att också gälla stöd och rådgivning
              i att vara ensamföretagare eller egenföretagare. Jag tror att
              det skulle gynna konstnärerna ännu mer än att bara få undervisning
              och stöd i trygghetssystemen.
            </seg>
          </u>
          <note type="speaker" n="b5eafae5">
            Anf. 142 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-1" n="147d3cb8">
            <seg n="3ce0a20e">
              Fru talman! I Forsmans utredning om konstnärers villkor visar
              det sig att det stora problemet inte är lagar och regler utan
              tillämpningen av dem. Det är beklämmande att så är fallet runtom
              i landet.
            </seg>
            <seg n="da623cba">
              När det gäller det som Lennart Kollmats tar upp om att man ska
              kunna få hjälp och rådgivning i att vara företagare vill jag säga
              att så sker i stor omfattning på AF Kultur, som finns i fem regioner
              i Sverige, nämligen Helsingfors, Malmö, Göteborg, Umeå och Örebro.
              Där ger man den rådgivningen.
            </seg>
          </u>
          <note type="speaker" n="91f0f098">
            Anf. 143 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-fb4e34ed3b0658ac-2" n="62592be1">
            <seg n="dc5522cf">
              Fru talman! Det är möjligt, men utredningen pekar på att det
              just är tillämpningen som är bekymmersam när det gäller myndigheter.
              Dessa förstår inte riktigt de villkor som konstnärer jobbar under.
              Det var därför jag ville fråga om detta när det gällde Konstnärsnämnden.
            </seg>
            <seg n="c2104f99">
              Jag har en annan fråga som gäller pris- och löneomräkningen,
              PLO som det så vackert kallas. När man tittar i budgeten ser man
              att vissa museer fått minus, vilket är en ganska egendomlig historia.
              När jag försökte forska i det visade det sig att vi har ett hyressättningssystem
              vilket jag väl visste sedan tidigare som gör att vissa museer
              fått en negativ pris- och löneomräkning utan att hyrorna sänkts.
              Jag tror att tre museer råkade ut för detta.
            </seg>
            <seg n="e71c6826">
              Därför undrar jag om Eva Arvidsson anser att det är ett rimligt
              system när man går efter något slags marknadshyresprincip där
              hyrorna kanske sjunkit och därför sänker anslaget till museet.
              Däremot har hyran i sig inte sänkts utan endast anslaget från
              regeringen.
            </seg>
          </u>
          <note type="speaker" n="78d9708e">
            Anf. 144 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-2" n="147d3cb8">
            <seg n="368d56d6">
              Fru talman! Först vill jag knyta an till Konstnärsnämnden igen.
              De ytterligare 2 miljoner som Konstnärsnämnden fått för att följa
              konstnärernas villkor kommer självfallet att användas till det.
              Man får pengarna nu och ska alltså precis sätta i gång det arbetet.
              Vi får väl följa det noga.
            </seg>
            <seg n="e38eccf4">
              När det gäller PLO får vi all anledning att återkomma till den
              frågan i vår budgetbehandling. Det finns anledning att diskutera
              detta.
            </seg>
          </u>
          <note type="speaker" n="d45657f6">
            Anf. 145 LARS-IVAR ERICSON (c) replik:
          </note>
          <u who="unknown" xml:id="i-f9163708bcc48640-15" n="83cacb30">
            <seg n="4b07511b">
              Fru talman! Jag konstaterar att Eva Arvidsson i sitt anförande
              talade om ett vidgat kulturbegrepp. Jag undrar om man kan tolka
              det så att kulturen ska komma hela landet till del eller om man
              fortfarande kommer att ta fram sin paradfråga om gratis inträde
              på museerna i Helsingfors. Det är en reform som visserligen lockat
              fler besökare, men jag tror inte att det kommit så många ovana
              nya besökare.
            </seg>
            <seg n="c65ba628">
              Det jag skulle önska är en politik som mer riktar sig till hela
              landet.
            </seg>
          </u>
          <note type="speaker" n="a972f7d5">
            Anf. 146 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-3" n="147d3cb8">
            <seg n="481cc87a">
              Fru talman! När jag säger vidgat kulturbegrepp tänker jag inte
              på fritt inträde utan på hur vi betraktar kulturen, hur viktig
              kulturen är. Det var det som jag också tog upp i mitt anförande.
              Det är viktigt att man vidgar begreppet och ser på vilka sätt
              man kan ta till vara den kraft som kulturen har och att man förstår
              att den har betydelse för inlärning, för hälsa, för delaktighet.
              Där kan väl fritt inträde komma in.
            </seg>
            <seg n="67a6b7a6">
              I dag tänker inte alla så. Nu har dock debatten satt i gång med
              Konst och hälsa och många andra projekt som växer ute i landet.
              Det sker alltså en attitydförändring. Det jag menar med vidgat
              kulturbegrepp är att man ska kunna se kulturen i ett helhetsperspektiv.
            </seg>
          </u>
          <note type="speaker" n="7456b757">
            Anf. 147 LARS-IVAR ERICSON (c) replik:
          </note>
          <u who="unknown" xml:id="i-f9163708bcc48640-16" n="83cacb30">
            <seg n="4c0eeb94">
              Fru talman! Då får vi hoppas att i fortsättningen också länsteatrar,
              länsmuseer och de fria grupperna kommer att uppmärksammas mera.
              Jag tror att där finns en inneboende kraft som verkligen behöver
              släppas fram. Från Centerpartiets sida har vi alltid tyckt att
              det varit viktigt att stödja hela landet och hoppas att också
              regeringen tycker det.
            </seg>
          </u>
          <note type="speaker" n="b138a5d4">
            Anf. 148 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-4" n="147d3cb8">
            <seg n="d758a749">
              Fru talman! Jag kan hålla med om det, och jag hoppas att kulturen
              kommer in mer i skolan, barnomsorgen, äldreomsorgen, företagen.
              Och då gäller det all kultur.
            </seg>
          </u>
          <note type="speaker" n="65191647">
            Anf. 149 KENT OLSSON (m) replik:
          </note>
          <u who="kent_olsson_8e1b7d" xml:id="i-ecc6c34a33e80cfc-1" n="904340be">
            <seg n="81b25fd6">
              Fru talman! I mitt inledningsanförande ställde jag frågan: Vad
              vill socialdemokrater med kulturen? Jag vet att det inte är lätt
              för Eva Arvidsson att komma in så här, men det skulle ändå vara
              intressant att få veta vilka planer ni har för framtiden mer än
              att ha fritt inträde. I samband med detta undrar jag också: Hur
              tänker ni kompensera de museer som säger att pengarna inte räcker
              till?
            </seg>
            <seg n="fdefb3f0">
              En annan fråga är: Kommer Kulturnät Sverige att försvinna, som
              det står i budgeten? I dag fick jag ett brev från människor i
              Tyskland som saknar Kulturnät Sverige.
            </seg>
            <seg n="d3fe4a78">
              En tredje fråga är: Vilket råd har Eva Arvidsson att ge till
              alla de institutioner som nu ser pensionsbekymret, det vill säga
              när blir frågan löst? Jag vet inte om Eva Arvidsson hinner svara
              på allt. Om inte, får jag återkomma.
            </seg>
          </u>
          <note type="speaker" n="b472726d">
            Anf. 150 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-5" n="147d3cb8">
            <seg n="161591d5">
              Fru talman! Det är klart att vi vill mer med kulturen än fritt
              inträde på de statliga museerna. En del har jag tagit upp i dag
              i debatten. Vi återkommer också till detta. Vi kommer att ha en
              budgetdiskussion där det tydligt syns vad vi vill lägga pengar
              på och vad Moderaterna vill lägga pengar på.
            </seg>
            <seg n="cbc96620">
              Kent Olsson sade tidigare i talarstolen att man ville lägga mer
              pengar på kulturarbetarna, men i er budgetmotion föreslår ni bland
              annat neddragningar av stödet till konstnärerna med 50 miljoner
              under åren 20052007.
            </seg>
            <seg n="73e5f596">
              När det gäller fråga två om Kulturnät Sverige hoppas jag att
              vi får ordning på det eftersom det verkligen behövs en sådan webbplats.
              Vi får väl se hur den kommer att utvecklas.
            </seg>
            <seg n="85af26bb">
              Beträffande pensionerna
            </seg>
          </u>
          <note type="speaker" n="614b9780">
            Anf. 151 KENT OLSSON (m) replik:
          </note>
          <u who="kent_olsson_8e1b7d" xml:id="i-ecc6c34a33e80cfc-2" n="904340be">
            <seg n="7a028c02">
              Fru talman! Kan man tyda det som Eva Arvidsson säger så att hon
              kommer att arbeta för att Kulturnät Sverige ska vara kvar?
            </seg>
            <seg n="efc903e9">
              Sedan ska inte jag svara på frågor, men vi talar om att kulturarbetarnas
              villkor ska förbättras, att de ska få fler arbetstillfällen. Det
              är samma diskussion som fördes i förmiddags mellan partiledarna.
              För oss är det viktigt att det blir fler arbetstillfällen.
            </seg>
            <seg n="fd41ca66">
              När det gäller pensionsfrågan, ytterligare en gång, undrar jag:
              När räknar Eva Arvidsson med att den ska vara löst?
            </seg>
            <seg n="21af9cbb">
              Det är stora bekymmer i dag för alla våra teatrar. Jag påpekade
              tidigare att kostnaden ligger på 5070 miljoner. Det innebär att
              teatrarna får säga upp människor. När räknar Eva Arvidsson att
              denna fråga ska vara löst? Det stod faktiskt i Socialdemokraternas
              valbroschyr inför valet.
            </seg>
          </u>
          <note type="speaker" n="c99f9424">
            Anf. 152 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-6" n="147d3cb8">
            <seg n="57c2559e">
              Fru talman! Det frågades om jag ska arbeta för att Kulturnät
              Sverige ska vara kvar. Vi måste ha någonting sådant. Hur det kommer
              att se ut framöver återstår att se när jag har satt mig in mer
              i den frågan.
            </seg>
            <seg n="6104bb42">
              Det jag talar om är fler arbetstillfällen för konstnärer. Jag
              kan se att det finns en potential. Det finns en marknad och en
              utökad arena för konstnärerna. Det är som kreatörer på arbetsplatserna,
              som jag tog upp.
            </seg>
            <seg n="4bf9bae9">
              Om konstnärerna kommer ut och jobbar på arbetsplatserna med människor
              i vardagen kommer de också in i trygghetssystemen. Därmed kan
              de ta del av dem. I dag står de allra flesta utanför trygghetssystemen.
            </seg>
            <seg n="e4b4db63">
              När det gäller pensioner kan jag inte säga när det blir löst.
              Min förhoppning är att det snart ska vara löst. Det är en oerhört
              viktig fråga.
            </seg>
          </u>
          <note type="speaker" n="c024ca71">
            Anf. 153 GUNILLA TJERNBERG (kd) replik:
          </note>
          <u who="gunilla_tjernberg_dba8b2" xml:id="i-fa711375cad725c5-1" n="a7738989">
            <seg n="2b95a30f">
              Fru talman! Det kan inte vara enkelt för Eva Arvidsson att försvara
              kulturpolitiken i dag med fem år bakom sig där inte en enda kulturpolitisk
              proposition har lagts fram förutom budgetpropositionen. Det är
              ingen avundsvärd situation.
            </seg>
            <seg n="fae9d820">
              Fru talman! Jag ska gå till min fråga. Det är alldeles klart
              att kulturen måste få en roll inom folkhälsoarbetet. Jag fick
              ett svar från Eva Arvidsson. Den fråga jag ställde var: Vad har
              hänt i regeringen? Jag menar att det inte duger att ha önskningar,
              säga vackra ord och lägga fram rapporter. Det räcker inte långt.
            </seg>
            <seg n="226a3a7e">
              Jag har en konkret fråga. I dag kan företag få sponsra sina anställda
              med friskvård. Det ses ur ett folkhälsoperspektiv. Vi menar att
              den möjligheten även ska finnas för kulturella upplevelser. Hur
              ser Eva Arvidsson på det?
            </seg>
          </u>
          <note type="speaker" n="cd6a5c73">
            Anf. 154 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-7" n="147d3cb8">
            <seg n="c6a86338">
              Fru talman! Det står om just den här frågan i Dagordning för
              kultur 20032006 . Jag tycker att det är en alldeles utmärkt idé
              att man ska kunna göra på det sättet. Sedan kanske det är svårt
              med avgränsningarna och vad som ska räknas in och inte räknas
              in. En analys av frågan kommer alldeles säkert att resultera i
              slutsatsen att kultur bör jämställas med motion. Det är i varje
              fall min förhoppning.
            </seg>
          </u>
          <note type="speaker" n="093ecc07">
            Anf. 155 GUNILLA TJERNBERG (kd) replik:
          </note>
          <u who="gunilla_tjernberg_dba8b2" xml:id="i-fa711375cad725c5-2" n="a7738989">
            <seg n="babea64d">
              Fru talman! Jag tackar för svaret, Eva Arvidsson. Jag uppfattar
              det som att vi kommer att få stöd för det förslag som vi nu kommer
              att driva framöver. Vi har gjort det tidigare och fått avslag.
              Men nu är det en ändring på gång.
            </seg>
            <seg n="6d5af3af">
              Jag tror att vi är helt överens om varför den här möjligheten
              finns i dag för motionsaktiviteter och friskvård. Det ses ur ett
              folkhälsoperspektiv.
            </seg>
            <seg n="be582a7a">
              Vi vet i dag att kulturen har stor betydelse för vår folkhälsa.
              Om man menar det från regeringens och Socialdemokraternas sida,
              och står för det, är en rimlig konsekvens att det ska gälla även
              kulturaktiviteter. Det ska finnas möjlighet att göra avdrag för
              detta.
            </seg>
            <seg n="6ce91717">
              Jag utgår från att vi får stöd framöver för det förslag som kommer
              från Kristdemokraterna.
            </seg>
          </u>
          <note type="speaker" n="598c4824">
            Anf. 156 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-8" n="147d3cb8">
            <seg n="4b7ae1da">
              Fru talman! Det står i Kulturdepartementets Dagordning för kultur
              20032006 att det är en fråga som man vill analysera för att kunna
              jämställa kultur med motion. Det är klart att vi står bakom det.
            </seg>
          </u>
          <note type="speaker" n="53648519">
            Anf. 157 LENA ADELSOHN LILJEROTH (m) replik:
          </note>
          <u who="lena_adelsohn_liljeroth_39a94c" xml:id="i-4e94c170a94c9e6d-1" n="07469bb3">
            <seg n="519bf45c">
              Fru talman! Jag skulle vilja återkomma till det jag var inne
              på när jag själv var uppe i talarstolen. Det handlar om inkomstskattelagens
              regler för musiker, dansare och skådespelare.
            </seg>
            <seg n="cdd522c5">
              Kammarrättens dom står nu fast, och man tar inte upp det i Regeringsrätten
              för att se över det. Det innebär att institutioner och fria grupper
              nu måste skatta och betala arbetsgivaravgifter för rese- och kostnadsersättningar,
              vilket man inte har behövt tidigare. Det kommer att innebära att
              många uppsättningar inte kommer att kunna äga rum runtom i landet.
            </seg>
            <seg n="95e7db4e">
              Jag förstår att Eva Arvidsson inte kan svara ja eller nej. Men
              jag skulle vilja veta: Finns det en politisk vilja hos Eva Arvidsson
              och kollegerna i kulturutskottet att driva frågan upp till regeringen?
              Nu är uppenbarligen den juridiska vägen stängd.
            </seg>
          </u>
          <note type="speaker" n="8187b256">
            Anf. 158 EVA ARVIDSSON (s) replik:
          </note>
          <u who="eva_arvidsson_55b23e" xml:id="i-71dea49b4955ad55-9" n="147d3cb8">
            <seg n="f725373b">
              Fru talman! Jag är medveten om det problemet. Frågan ligger hos
              skatteutskottet. Eftersom det är en obalans i det hoppas jag att
              man ska kunna rätta till det.
            </seg>
          </u>
          <note type="speaker" n="f4c56a93">
            Anf. 159 LENA ADELSOHN LILJEROTH (m) replik:
          </note>
          <u who="lena_adelsohn_liljeroth_39a94c" xml:id="i-4e94c170a94c9e6d-2" n="07469bb3">
            <seg n="b26ad1e6">
              Fru talman! Då hoppas jag på Eva Arvidsson, och det gör inte
              bara jag utan också alla de som är aktiva inom kulturområdet.
            </seg>
          </u>
          <note type="speaker" n="92f4907e">
            Anf. 160 ANNA LINDGREN (m):
          </note>
          <u who="anna_lindgren_34c7b1" xml:id="i-21e1e88ac332b0f2-0" n="af966ac1">
            <seg n="12b14c9f">
              Fru talman! Att kulturen är viktig och har en viktig roll i samhället
              har väldigt många nämnt här. Det är ingen som förnekar det. Man
              har under de senaste åren alltmer kommit underfund om kulturens
              roll som tillväxtfaktor. Jag tänkte ta upp lite grann om turismen.
              Det visar hur viktig kulturen är.
            </seg>
            <seg n="410ae6a9">
              Människor reser runtom i landet och firar midsommar i Dalarna.
              De åker till Glasriket i Småland för att se hur det världsberömda
              svenska glaset blåses eller åker och tittar på de 13 svenska världsarv
              som finns som är utnämnda av Unesco. Det är alltifrån Lapporten
              till Ölands alvar.
            </seg>
            <seg n="04c3a057">
              Människor åker och besöker de nationella museerna och länsmuseerna,
              och hembygdsmuseerna har också nämnts här, för att ta del av och
              lära sig mer om vårt kulturarv. De besöker konstutställningar,
              går på konserter och deltar i rock-, jazz- och folkmusikfestivaler.
              De går på bio, opera, teater, musikaler och folklustspel.
            </seg>
            <seg n="14c5b04a">
              Listan kan bli hur lång som helst. Runtom i Sverige händer det
              hela tiden saker. Överallt finns också många små företag som ordnar
              service och anordningar för att ta emot gästerna. Kulturen ger
              kort sagt många arbetstillfällen. Med en annan småföretagarpolitik
              skulle än fler kunna få arbete.
            </seg>
            <seg n="d1a56485">
              Den så kallade Småföretagsdelegationen lade för några år sedan
              fram många förslag till hur man skulle kunna göra förbättringar
              och förenklingar för företagare beträffande bland annat skatter,
              byråkrati och krångliga regler. Många av de förslagen är ännu
              inte genomförda.
            </seg>
            <seg n="93ce258a">
              Alla de som professionellt ägnar sig åt kultur har det svårare.
              Det gäller de som sjunger, spelar, målar, spelar teater, ja, alla
              de eldsjälar och konstnärer som ger oss allt det som alla vi kulturkonsumenter
              får njuta av. Det har också omvittnats här.
            </seg>
            <seg n="83f6b7b2">
              Genom att göra förändringar i kulturskaparnas villkor skulle
              mycket mer kunna göras. I dag finns så många hinder som gör att
              skaparkraften ofta går åt till att på olika sätt försöka skrapa
              ihop pengar genom projekt och bidrag av olika slag.
            </seg>
            <seg n="4b0f4b04">
              Vi moderater har många olika förslag på hur man skulle kunna
              öka möjligheterna för konstnärerna att kunna få leva på sitt konstnärskap.
              Även om många av dem inte vill se sig som småföretagare är det
              ändå samma regler som styr företagare som också styr konstnärerna.
              Som jag nämnde tidigare finns det förenklingar att göra i systemet.
            </seg>
            <seg n="401e4eb9">
              I dag är det möjligt för företag som sponsrar idrott att göra
              avdrag för sponsringen. Men det är förbjudet för den som vill
              stödja en konsert eller en konstutställning. Några avdrag för
              sponsring av kultur är inte möjlig. Det tycker vi moderater är
              fel. Det är vi överens om med övriga borgerliga partier i kulturutskottet.
            </seg>
            <seg n="8615fcc2">
              Vi har svårt att se skillnaden i att stödja idrottsarrangemang
              och att stödja kulturarrangemang. Därför borde även kultursponsring
              kunna införas.
            </seg>
            <seg n="cccba3a7">
              Fru talman! I dag är inte heller inköp av konstföremål avdragsgilla
              för företag. Om man inreder ett nytt kontor får man göra avdrag
              för inramade planscher som man köper på Ikea men inte för inköp
              av riktig konst. Det vill vi ändra på. Företag behöver få full
              avdragsrätt för inköp av konst och för konstnärliga utsmyckningar.
            </seg>
            <seg n="29e1a035">
              Om man jobbar i offentlig sektor möts man av konst överallt.
              Det sker genom att kommuner, stat och landsting köper in konst
              för utsmyckning. Man kan bara titta sig omkring här i riksdagen
              och se vilken fantastisk miljö vi har. Det finns vacker konst
              i vartenda rum. Varför ska inte de som arbetar i den privata sektorn
              också få möjligheten att arbeta i en miljö med vacker konst?
            </seg>
            <seg n="5e60bb6a">
              För konstnärerna skulle det innebära att de skulle få större
              avsättning för sina verk och tjäna mer pengar på sitt konstnärskap.
              Vår strävan är att underlätta för konstnärer så att de ska kunna
              leva på sin konst. Vi har i vår motion Förbättring av kulturskaparnas
              möjligheter ett stort antal förslag på hur man ska underlätta
              för konstnärerna att ägna sig åt sitt konstnärskap.
            </seg>
          </u>
          <note type="speaker" n="eeb25480">
            Anf. 161 PAAVO VALLIUS (s):
          </note>
          <u who="paavo_vallius_e3a300" xml:id="i-0c0e79a31f501cc7-0" n="b80fd3f5">
            <seg n="a71afd20">
              Fru talman! Jag ska beröra dagens ämne Kultur och tillväxt och
              titta på vad som har hänt under de senaste åren när det gäller
              detta. Det finns goda exempel regionalt ute i landet.
            </seg>
            <seg n="ec5e7bfa">
              Det finns några exempel som jag har blivit mycket imponerad av
              vid mina besök i Göteborg. Kommunen har utvecklats kraftigt, och
              för första gången hade Göteborg förra året fler hotellnätter än
              Helsingfors. Det innebär naturligtvis att man besöker de olika
              kulturinstitutioner som finns i Göteborg. Detta har tillkommit
              i ett samarbete mellan kommunen, regionen och även staten. Där
              har man gemensamt utvecklat kulturen i regionen.
            </seg>
            <seg n="a853275e">
              Ett annat exempel är min hemstad Västerås. En enig kommunfullmäktigeförsamling
              beslutade att bygga ett konserthus. Man kom mycket snabbt fram
              till att man skulle göra detta, och för en rimligt billig penning
              fick man ett konserthus som hela Västerås befolkning tog till
              sig. Efter de två år som konserthuset har varit i gång kan man
              konstatera att det verkligen har vitaliserat Västerås musikliv.
              Men man kan också säga att hela Västerås kulturliv har vitaliserats
              och därigenom också bidragit till tillväxten i staden under de
              här åren.
            </seg>
            <seg n="c2bd6bc5">
              Det är viktigt att konstatera att man just genom att ha samsyn
              i kulturen och göra saker och ting gemensamt når goda resultat
              lokalt. Därför är det också viktigt att man ser kulturpolitiken
              som en helhet regionalt, kommunalt och statligt.
            </seg>
            <seg n="c908a9d2">
              En annan fråga som jag inte tycker berörs alls i debatten gäller
              den en och en halv miljon människor som bor i Sverige och som
              har en annan bakgrund än svensk. Det finns invandrare, det finns
              nationella minoriteter och många andra kulturer i landet. När
              man lyssnade på debatten i går om filmen hörde man att frågan
              om nationella minoriteter ställdes. Svaret som kom gällde invandrare.
              Man kan konstatera att det blir svårt att kunna förstå och förbättra
              till exempel film för nationella minoriteter när man inte ens
              begriper begreppen och vad det är för skillnad mellan invandrare
              och nationella minoriteter. Man kan också konstatera att det kanske
              inte har gjorts så mycket.
            </seg>
            <seg n="61254c8c">
              Kulturutskottet har besökt Botkyrka kommun. Där kunde vi till
              vår glädje se att en kommun som har 56 % invånare med annan etnisk
              bakgrund än svensk verkligen har gått in och arbetat med mångkulturen.
              Cirkus Cirkör är ett bra exempel på det, och det finns också ett
              mångkulturellt centrum i Botkyrka. Man kan konstatera att Botkyrka
              som kommun har utvecklats mycket. För första gången kommer Botkyrka
              fram i positiv bemärkelse i medierna och i debatten, och det just
              på grund av den satsning som man gör på mångkulturen.
            </seg>
            <seg n="d71a7da8">
              En annan viktig satsning finns i Tornedalen och i Tornedalsteatern
              på meänkieli. Där har man vitaliserat hela Pajala kommun. De ungdomar
              som redan har glömt meänkieli och tornedalsfinskan kommer tillbaka
              och vill lära sig att spela teater på meänkieli och återfå det
              gamla minoritetsspråk som deras föräldrar en gång har pratat.
              Ungdomarna vill lära sig detta och komma tillbaka genom Tornedalsteatern.
            </seg>
            <seg n="c23485b1">
              En annan fråga som också är viktig för ett mångkulturellt samhälle
              och där Moderaterna vill spara 300 miljoner kronor är folkbildningen
              och dess roll. Den första kontakten som invandrare har i den svenska
              kulturen och i kulturlivet över huvud taget sker genom folkbildningen
              och studieförbunden. Där vill alltså Moderaterna minska anslaget
              med 300 miljoner kronor. Det är bara att konstatera detta. Jag
              tycker att varje satsad krona på folkbildningen också är en satsning
              på mångkulturen.
            </seg>
          </u>
          <note n="3f9c1dd9">
            Barn- och familjepolitik samt psykiatrifrågor
          </note>
          <note type="speaker" n="5593e88c">
            Anf. 162 MARITA ARONSON (fp):
          </note>
          <u who="unknown" xml:id="i-f9163708bcc48640-17" n="83cacb30">
            <seg n="31f2d312">
              Fru talman! Vi har i Folkpartiet väckt en motion under den allmänna
              motionstiden med namnet Det glömda Sverige . Den handlar om sådana
              grupper i vårt samhälle som saknar starka företrädare och organisationer
              som står bakom dem. De förmår ofta inte att föra sin egen talan.
              De flesta av dessa grupper har utsatta barn, och det är dem jag
              vill lyfta fram i detta debattinlägg de glömda barnen.
            </seg>
            <seg n="3ccfbb0f">
              Det är barn vars föräldrar på grund av egna problem inte förmår
              att vara de goda föräldrar som de borde vara. Det är barn som
              faller igenom samhällets skyddsnät och som aldrig har fångats
              upp av det. Vi i Folkpartiet vill ge en röst åt de barnen.
            </seg>
            <seg n="5095babf">
              De barn som jag vill lyfta fram är de ca 1 500 ekonomiskt utsatta
              barn som nyligen har redovisats i en rapport från regeringen.
              Det är barn som riskerar att växa upp med ekonomiskt mycket knappa
              resurser. Det är ofta barn till ensamstående mödrar och barn till
              utvecklingsstörda föräldrar. Forskningen visar att barn som utsatts
              för ekonomiska problem under tidiga barnaår har en tendens att
              utveckla svårighet på flera områden, såsom hälsa och kognitiv
              utveckling. De barn som främst ligger i riskzonen är under fem
              år.
            </seg>
            <seg n="f0b568ec">
              Vad vill regeringen göra för de här barnen framöver? De behöver
              en socialtjänst som fungerar med ett barnperspektiv i fokus.
            </seg>
            <seg n="bc348f6a">
              1 000 barnfamiljer vräktes från sina bostäder år 2001. Det innebär
              mellan 1 500 och 2 000 vräkta barn. Problematiken kring hyresskulder
              och vräkningar uppkommer först när familjen har haft tillräckliga
              inkomster för eller redan har fått socialbidrag till hyran men
              ändå inte har betalat den. Skälen är att föräldern inte har tagit
              sitt ansvar för att trygga att barnen har ett hem. Det kan finnas
              många sådana skäl.
            </seg>
            <seg n="aa310d1e">
              När föräldrar inte tar sitt ansvar är det därför rimligt att
              socialtjänsten har möjlighet att agera utifrån vad som är bäst
              för barnet. Respekten för den vuxnes integritet och självbestämmande
              får inte ha företräde framför hänsynen till barnens bästa. Här
              behövs mer specifik statistik som kan utarbetas utgående från
              hur många barnfamiljer som vräks varje år.
            </seg>
            <seg n="74eb8916">
              Omkring 200 000 barn och ungdomar i Sverige, och enligt nya beräkningar
              kanske 300 000 barn, växer upp i familjer med missbruk, och missbruket
              tenderar att öka. 80 000100 000 barn har en förälder med psykisk
              sjukdom. Barn till missbrukare och psykiskt sjuka blir ofta föräldrar
              till sina egna föräldrar. Många tvingas bli vuxna i förtid, ta
              ett för stort ansvar och undertrycka egna behov och önskemål för
              att ta hänsyn till den alkoholiserade eller sjuka föräldern. De
              får sällan vara barn och bär ofta med sig känslor av skam och
              skuld. Det finns ett antal kommuner och frivilligorganisationer
              som driver verksamhet för att stötta barn till missbrukare.
            </seg>
            <seg n="0e7080a3">
              På Folkhälsostämman i går lyssnade jag till en kartläggning som
              visar att 79 kommuner har sådana stödgrupper. Ca 5 000 barn får
              hjälp i sådana grupper, med det är en liten del av de ca 200 000300
              000 barn som finns i missbrukarfamiljer. Fler stödgrupper behövs,
              och dessa barn behöver också stöd i förskola och skola. Elevvårdspersonalen,
              såsom psykologer och kuratorer, har bantats ned under en lång
              följd av år, så en förstärkning av dessa yrkeskategorier behövs.
            </seg>
            <seg n="8e43a9d0">
              100200 barn föds varje år med alkoholrelaterade fosterskador
              på grund av att mamman har missbrukat alkohol under graviditeten.
              Om mödravården får kunskap och tillgängliga resurser kan dessa
              skador på barnen till stor del undvikas. En lagändring behövs
              också så att mamman kan tvångsomhändertas om hon inte kan sluta
              att dricka under graviditeten. Ett nationellt kunskapscentrum
              behövs också för att stödja föräldrar och skolpersonal.
            </seg>
            <seg n="df3a23fe">
              Ca 8 000 barn i Sverige har minst en föräldrar som är frihetsberövad.
              Trots att regeringen 1997 gav Kriminalvårdsstyrelsen och Socialstyrelsen
              i uppdrag att se över barnens situation och Barnombudsmannen har
              också lämnat en rapport nu har det inte kommit några konkreta
              åtgärder från regeringens sida. Dessa barn har inte tid att vänta
              på stöd och hjälp.
            </seg>
            <seg n="9223c408">
              I dag finns det ca 160 barn och ungdomar i Sverige som mer eller
              mindre har slutat att leva. Situationen är unik för Sverige enligt
              psykiatriprofessor Sten Levander. Barnen är sängliggande och apatiska.
              En del behöver sondmatas och har blöjor. Barnen är asylsökande
              och väntar på besked om de och deras familjer kommer att få uppehållstillstånd
              i Sverige. Men beskedet dröjer eller så får de ett utvisningsbeslut,
              och barnen ger upp. Barnens föräldrar är ofta traumatiserade och
              klarar inte av att stödja sina barn.
            </seg>
            <seg n="c218061b">
              Hur kan detta få hända i vårt Sverige? De här barnen har alltså
              egentligen inte ett psykiatriskt vårdbehov på grund av sjukdom
              men blir en angelägenhet för barn- och ungdomspsykiatrin därför
              att samhället i övrigt har misslyckats. Det är en skam. De åtgärder
              som måste till för att förhindra att unga människor hamnar i dessa
              fasansfulla tillstånd är naturligtvis framför allt att handläggningstiderna
              för asylsökande förkortas radikalt och att flyktingpolitiken blir
              mer human och rättssäker. Barnkonventionen måste tillämpas.
            </seg>
            <seg n="dc9d93ac">
              8 000 barn på flykt har kommit till Sverige utan vårdnadshavare
              sedan slutet av 80-talet. Barnkonventionen ger ensamkommande barn
              rätt till samma skydd och vårdnad som andra barn i Sverige.
            </seg>
            <seg n="dece9ca0">
              Den här uppräkningen av grupper av barn som far illa i dagens
              Sverige är förfärande, tycker jag. Vad gör regeringen för att
              en förbättring ska ske? Tyvärr har dessa grupper funnits under
              lång tid, och lite har gjorts. Jag önskar att barn- och familjeminister
              Berit Andnor hade varit här och berättat vilka åtgärder hon har
              tänkt att vidta. Kanske kan Margareta Israelsson svara på dessa
              frågor. Dessa barn behöver snarast ha ett svar. Eller ska de förbli
              glömda?
            </seg>
          </u>
          <note type="speaker" n="d0b86ae4">
            Anf. 163 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-0" n="e087108f">
            <seg n="87d443cd">
              Fru talman! Det blir inget uttömmande svar på en minut. Låt mig
              dock konstatera att de här viktiga frågorna om hur barnen har
              det och hur barnens situation ser ut i familjen också har att
              göra med vilken syn man har på föräldrarna och föräldrarnas ansvar.
            </seg>
            <seg n="7c5ab8c5">
              Jag har tittat på Folkpartiets motion om familjepolitik, och
              detta ligger i en motion om jämställdhet. Det betyder att barnen
              blir en del i arbetet för jämställdhet. Det här barnkontot som
              ska underlätta för föräldrarna kan man ju använda, som det skrivs
              i motionen, både till att skaffa städhjälp och en bil, men det
              finns ingenting där som styr pengarna mot att det ska handla om
              barnen. Då blir man lite frågande inför hela det här resonemanget
              om barnens situation. Om föräldrarna inte tar sitt ansvar skulle
              det kanske vara bra att styra dem åt ett annat håll.
            </seg>
          </u>
          <note type="speaker" n="6f9b1253">
            Anf. 164 MARITA ARONSON (fp) replik:
          </note>
          <u who="unknown" xml:id="i-f9163708bcc48640-18" n="83cacb30">
            <seg n="bcce8f5c">
              Fru talman! Barnkontot är till för att föräldrarna ska kunna
              välja barnomsorg och vad de behöver ha pengarna till. Det är deras
              egen rätt att välja. De kan till exempel välja att betala hushållstjänster
              för att de ska ha mer tid med barnen. Då kan någon annan städa
              i stället för att mamma ska städa och inte passa barnen. Jag tycker
              att det är ett bra alternativ även för barnen. Man kan använda
              tiden till bättre saker än att städa, som jag inte tycker är så
              viktigt.
            </seg>
          </u>
          <note type="speaker" n="9920a49d">
            Anf. 165 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-1" n="e087108f">
            <seg n="a1e72cb3">
              Fru talman! Jag tror kanske inte att just de grupper av föräldrar
              som Marita Aronson talar om i det här anförandet, som jag i stora
              bitar kan instämma i, tänker sig att köpa någon som sköter hushållstjänsterna
              hemma.
            </seg>
            <seg n="1c35030d">
              Låt oss titta på ett specifikt problem som togs upp i anförandet.
              Det handlar om barn som får alkoholrelaterade skador. Det blir
              naturligtvis ett problem om man, som Folkpartiet vill, vill tvångsomhänderta
              de här mammorna. Då kommer frågan: När ska de tvångsomhändertas?
              Skadorna uppkommer ju tidigt under graviditeten. En annan fråga
              är, med hänvisning till det antal mammor som Folkpartiet relaterar
              till: Var ska vi placera dessa mammor? Det är ganska många per
              år. Om jag minns rätt från förra året nämner ni en siffra på 700.
              Man frågar sig också vad som händer när de kommer ut och fortsätter
              med sitt missbruk. Hur blir situationen för dem och barnen?
            </seg>
          </u>
          <note type="speaker" n="ba8fe445">
            Anf. 166 MARITA ARONSON (fp) replik:
          </note>
          <u who="unknown" xml:id="i-f9163708bcc48640-19" n="83cacb30">
            <seg n="83c85b68">
              Fru talman! Om den här gruppen föräldrar som inte kan sluta att
              dricka under graviditeten vet om att det finns en lag gör bara
              det ett väldigt stort intryck. Det vet vi av erfarenheter från
              Norge. Att de vet om att det finns en tvångslag gör att de har
              lättare att sluta under graviditeten. När under graviditeten som
              de ska omhändertas beror förstås på när de kommer till mödravårdscentralerna
              och vi får reda på det. Vi vet i dag från ny forskning att skadorna
              blir minimerade om man kan fånga kvinnorna i tiondetolfte veckan
              och om de sedan kan avhålla sig från att dricka alkohol under
              graviditeten. Jag tror att det vore en jättebra markering om vi
              hade en sådan lag.
            </seg>
          </u>
          <note type="speaker" n="932ffc2e">
            Anf. 167 ANNIKA QARLSSON (c):
          </note>
          <u who="annika_qarlsson_6d41d7" xml:id="i-f26d4740280740ee-0" n="c0cc17f8">
            <seg n="67497890">
              Fru talman! Lisa i Bullerbyn, Pippi Långstrump eller Lill-Nisse
              far till Nordpolen är min barndoms sagor. De och många nya finns
              för barnen i dag. Sagoboken kan ingen video eller Internet konkurrera
              ut om bara tiden räcker.
            </seg>
            <seg n="ca854bdc">
              Men någonting har hänt med barndomen. Trots att familjernas materiella
              villkor är bättre än någonsin finns det tydliga tecken på att
              barnens psykiska villkor har försämrats. Den kraftiga ökningen
              av psykisk ohälsa bland barn och ungdomar är ett krissymtom som
              det är svårt att se alla orsaker till men som avslöjar att livsvillkoren
              för barn och ungdomar har förändrats till det sämre.
            </seg>
            <seg n="0e1bb706">
              Varje barn som mår dåligt är en personlig tragedi. Om samhället
              förändras i en riktning som systematiskt gör att barn blir mindre
              trygga och mår sämre är det dessutom ett långsiktigt hot mot samhällets
              utveckling med bäring på livskvalitet, folkhälsa, kriminalitet,
              sociala förhållanden och samhällsekonomi. Men varje barn som mår
              dåligt är först och främst en personlig tragedi.
            </seg>
            <seg n="53e543d1">
              Trots otillräcklig statistik över tid finns det starka tecken
              på en dramatisk försämring av barns och ungdomars psykosociala
              hälsa. Utvecklingen bekräftas av undersökningar och ett växande
              tryck på ungdomsmottagningar och i skolhälsovård och barn- och
              ungdomspsykiatrin i hela landet. Trycket på BUP och skolhälsovården
              måste mötas av satsningar för att tillgodose det akuta behovet
              i dag.
            </seg>
            <seg n="fcccc747">
              Men detta handlar om snabba och kortsiktiga satsningar. Utöver
              det måste långtgående satsningar göras för att komma åt roten
              på problemen.
            </seg>
            <seg n="cf05e6ea">
              För att veta vad som måste göras och med tanke på frågans oerhörda
              vikt och stora komplexitet är det angeläget att öka kunskapen
              om vilka mekanismer som ligger bakom förändringarna i barnens
              livsvillkor. Sannolikt handlar det om faktorer som ligger djupt
              inbäddade i den moderna livsföringen, till exempel vad beträffar
              kommersialiseringen av det offentliga rummet, de förändrade sociala
              relationerna, normer och värderingar.
            </seg>
            <seg n="9e7f7d3b">
              Det är mycket möjligt att det kommer att visa sig att orsakerna
              är svåråtkomliga med traditionella politiska medel eller att de
              har sin grund i tekniska, ekonomiska eller sociala förutsättningar
              som vi betraktar som självklara delar av en modern utveckling.
              Men med förbättrad kunskap ges åtminstone föräldrar och samhällsaktörer
              möjlighet att påverka sina egna beteenden på ett sådant sätt att
              barnens villkor förbättras.
            </seg>
            <seg n="c4eb6d98">
              Vi får inte blunda för allvaret i dagens utveckling, för varje
              barn som mår dåligt är en personlig tragedi. Därför föreslår Centerpartiet
              i årets motionsflod att regeringen genast ska tillsätta en utredning
              för att analysera och förebygga psykisk ohälsa hos barn och ungdomar.
            </seg>
            <seg n="53d92651">
              Fru talman! Det allra viktigaste för barnen är föräldrarna. De
              är grunden för barnens uppväxt och utveckling. Föräldrar är oftast
              otroligt pinsamma, fruktansvärt klumpiga, helt fel klädda eller
              bara totalt dumma i huvudet. Men trots dessa brister är de ändå
              det allra viktigaste för barnen. Det är svaret som Barnombudsmannen
              har fått när barnen fått frågan.
            </seg>
            <seg n="4d9a8475">
              Att vara förälder är ett ansvarsfyllt åtagande. Inga statliga
              eller kommunala insatser kan eller ska ersätta ett kärleksfullt
              föräldraskap. Släktingar, vänner och grannar är viktiga stöd i
              föräldraskapet, där hjälp ofta står att få i besvärliga situationer
              och där råd och erfarenheter kan bytas. Att stärka föräldraskapet
              är en viktig uppgift för politiken, och där ser vi från Centerpartiet
              att arbetet vid mödravårds- och barnavårdscentraler är otroligt
              viktigt för att skapa trygghet kring barnafödandet.
            </seg>
            <seg n="1deeb882">
              Men även i fortsättningen av livet med de små barnen har mödravårdscentralen
              och barnavårdscentralen viktiga uppgifter. Det är via dem som
              föräldragrupper kommer i gång, en mötesplats för nyblivna pappor
              och mammor. Föräldragrupper har visat sig ha positiva effekter
              på kunskapsnivån, de sociala nätverken runt föräldrarna, familjesammanhållningen
              och pappornas delaktighet i föräldraskapet. Föräldragrupper är
              därmed ett kraftfullt instrument för att på samma gång stärka
              jämställdheten och stärka familjen. Centerpartiet föreslår därför
              i sin budget att särskilda medel ska avsättas för att stimulera
              en spridning av föräldragruppskonceptet över hela landet.
            </seg>
            <seg n="c487fec7">
              Barn måste mötas med respekt, känna tillit och uppleva gemenskap.
              Det är i familjen som barnen får sina grundläggande intryck, normer
              och värderingar inhämtas och karaktären danas. Det är därför så
              viktigt att barnen får möjlighet att växa upp under trygga förhållanden.
              Den trygghet som kärleksfulla och ansvarstagande föräldrar och
              nära anhöriga kan ge kan inte ersättas. En stark familjepolitik,
              formad utifrån dagens verklighet med en stor mångfald i familjemönster
              och livsstilar är därför av avgörande betydelse för de uppväxande
              generationerna och Sveriges långsiktiga utveckling.
            </seg>
            <seg n="fb39b9cc">
              Fru talman! Jag ska avsluta med ett litet citat från Tigers lilla
              skuttbok , där Tiger så klokt säger att det som inte är trasigt
              behöver inte lagas.
            </seg>
          </u>
          <note type="speaker" n="b0e59cb4">
            Anf. 168 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-2" n="e087108f">
            <seg n="7527a6fb">
              Fru talman! Jag tackar för det viktiga inlägget om barnen och
              föräldrarna. Centerpartiet skriver i sin motion att man anser
              att ett avdrag för hushållstjänster är en framkomlig väg för att
              lösgöra kvinnors tid ur hemmen. Jag undrar för det första på vilket
              sätt det hjälper till att uppdela arbetet mellan man och kvinna,
              om det inte är mannen som ska avlönas och kvinnan som ska få göra
              skatteavdrag för detta.
            </seg>
            <seg n="55754289">
              För det andra undrar jag om Annika Qarlsson kan förklara för
              mig hur ett utökat kommunalt självstyre vad gäller förskoletaxorna
              skulle öka pappornas delaktighet på det sätt som ni säger er vilja.
            </seg>
          </u>
          <note type="speaker" n="f33b9337">
            Anf. 169 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-f26d4740280740ee-1" n="c0cc17f8">
            <seg n="1ee71d37">
              Fru talman! När det gäller avdrag för hushållsnära tjänster och
              vem som ska avlönas eller inte handlar det ju om att frigöra tid
              för familjen. I ett optimalt samhälle har vi redan kommit så långt
              att mannen och kvinnan delar på det här arbetet, och därmed frigörs
              tid för båda två.
            </seg>
            <seg n="a4942ccf">
              I dag ser inte verkligheten ut på det viset utan det är kvinnan
              som ägnar störst tid åt hemmet. För att kunna kombinera för att
              kunna få delaktighet på ett bra sätt både i arbetslivet och i
              ansvaret för barnen är det här en viktig åtgärd för att man fullt
              ut ska kunna tillgodogöra sig bådadera.
            </seg>
          </u>
          <note type="speaker" n="d52f0203">
            Anf. 170 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-3" n="e087108f">
            <seg n="1c5aa66e">
              Fru talman! Jag tackar för svaret. Jag tror säkert att vi har
              samma syfte och vill uppnå samma mål i jämställdheten i hemmet.
              Ändå kan man väl något fråga sig, när det talas om att vilja uppnå
              en uppdelning av hushållsarbetet mellan män och kvinnor, varför
              det samtidigt framförs ett förslag som syftar till att lösgöra
              just kvinnorna från hushållsarbetet. Skulle man inte behöva hitta
              en form för att uppnå denna fördelning, om det är det som är så
              viktigt?
            </seg>
          </u>
          <note type="speaker" n="4fa3cf2f">
            Anf. 171 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-f26d4740280740ee-2" n="c0cc17f8">
            <seg n="0bd06292">
              Fru talman! Nu vet jag inte riktigt vad Margareta har tänkt sig,
              om hon har tänkt sig en kvotering av disk, kvotering av att skura
              toaletter eller hur den här uppdelningen skulle uppnås. Jag kan
              inte se att det här på något sätt skulle stå i motsats till att
              man mer jämlikt delar på arbetsuppgifterna i hemmet.
            </seg>
            <seg n="f8021eb3">
              Även om jag inte vet exakt var du står vet jag att Socialdemokraternas
              resonemang på det här området handlar om att nedvärdera arbetsuppgifterna
              och använda beteckningen pigavdrag, och det är väl där som den
              stora skillnaden mellan mig och dig ligger. Vi vill lyfta fram
              det här som ett viktigt område och se det som en möjlighet till
              företagande och att skapa riktiga jobb i stället för AMS-åtgärder.
            </seg>
          </u>
          <note type="speaker" n="abf96780">
            Anf. 172 MARGARETA ISRAELSSON (s):
          </note>
          <u who="margareta_israelsson_7565a2" xml:id="i-d19159761abf8161-4" n="e087108f">
            <seg n="86bbf43e">
              Fru talman! Den generella välfärden utgör tillsammans med principen
              om barnets bästa grunden för regeringens arbete inom familjepolitiken.
              För barnets bästa är det viktigt att båda föräldrarna är delaktiga
              i barnets uppväxt och tar ansvar för barnet. I det sammanhanget
              är också jämställdheten mellan kvinnor och män av central betydelse.
              Så står det i årets budgetproposition.
            </seg>
            <seg n="feb08a2f">
              Forskning visar att det ojämställda ansvaret för hushållsarbete
              tar verklig skruv när barnen kommer. Vi socialdemokrater tror
              inte att lösningen på den här uppdelningen i familjens uppgifter
              ligger i att man skickar in en tredje part som får lön för att
              ta itu med detta.
            </seg>
            <seg n="c95954e0">
              Det är ju oftast så att kvinnan tar den största delen av föräldraledigheten.
              Hon arbetar sedan deltid, och hon är oftast hemma när barnen är
              sjuka. I förlängningen leder det också till att kvinnor får sämre
              pensioner. Svenska barnfamiljer har många funderingar i vardagen,
              om hur tiden och lönen ska räcka till, men kanske främst om att
              barnen ska ha det bra.
            </seg>
            <seg n="3e8bc45c">
              När vi socialdemokrater vill höja barnbidraget och flerbarnstillägget
              från 2006 handlar det om att underlätta för barnfamiljerna. Detsamma
              gäller flerbarnstillägget från och med det andra barnet och höjt
              tak i föräldraförsäkringen, så att fler verkligen får ut 80 %
              av sin inkomst. Det är inte minst viktigt för att också papporna
              ska ta ut sina dagar.
            </seg>
            <seg n="f12aba73">
              Moderaterna har tyvärr inget intresse av att arbeta för att båda
              föräldrarna ska kunna vara hemma med sina barn. Om Moderaternas
              förslag att avskaffa de båda pappamånaderna går igenom, skulle
              färre pappor utnyttja föräldraförsäkringen. Det vet vi, och det
              skulle innebära ett stort bakslag.
            </seg>
            <seg n="0478058c">
              Folkpartiet däremot talar om att papporna måste ta ut en större
              del av föräldraförsäkringen och vill höja taket samt införa en
              jämställdhetsbonus för de pappor respektive mammor som tar ledigt.
              Det tycker jag är en intressant ny tanke. Folkpartiet har en tradition
              i dessa frågor, och det måste svida när Moderaterna nu vill avskaffa
              de pappamånader som en gång instiftades av Bengt Westerberg.
            </seg>
            <seg n="199b02ce">
              Det framgår med all önskvärd tydlighet att barnfamiljerna hör
              till de stora förlorarna vid en borgerlig regering om alla ska
              få säga sitt. Avgifter ska styra efterfrågan. Det står också klart
              att Moderaterna inte är ensamma i alliansen om att tycka att barnfamiljerna
              ska klämmas åt med höjda barnomsorgsavgifter så att de inte ges
              möjlighet att kombinera arbete och föräldraansvar. En god förälder
              utnyttjar kommunal barnomsorg maximalt 20 timmar i veckan, jobbar
              deltid och har i annat fall löst barnomsorgen i annan form än
              den kommunala en konstig inriktning, tycker jag.
            </seg>
            <seg n="50b10875">
              Regeringens insatser för barn och unga kommer under året framför
              allt att inriktas på åtgärder för barn i ekonomisk utsatthet,
              flickor som skadar sig själva, ökad barnkompetens inom hälso-
              och sjukvården, åtgärder för att stärka barn- och ungdomspsykiatrin
              samt åtgärder för barn som riskerar att utsättas för sexuell exploatering.
              Jag tror säkert att vi i socialutskottet kommer att finna fler
              frågor att diskutera. Jag vet att det finns ett starkt engagemang
              för att stärka hela detta område.
            </seg>
            <seg n="96847cdc">
              Jag läste i senaste numret av BRIS-tidningen att man under juni
              och juli tog emot 6 000 samtal och 1 300 mejl från barn som kände
              sig ledsna och uppgivna under sommarlovet. Det var långa samtal
              från främst flickor med ätstörningar, självskadebeteende och självmordstankar
              som alla mådde psykiskt dåligt. Det verkar i samtalen som om semester
              och skollov gör att ångesten ökar för dem som redan har en svår
              problematik. De vanliga samhällskontakterna upphör under sommaren,
              konstaterar BRIS.
            </seg>
            <seg n="1dae1f81">
              Visst kan väl vi känna en stark oro också över detta, vi som
              så gärna skulle önska att det gick att lagstifta om kärlek och
              trygghet för alla barn. Barnen har ett stort behov av att samtala
              med vuxna och att finna former för detta.
            </seg>
            <seg n="9df252b7">
              Barnombudsmannen brukar ibland framföra kravet om en barnbalk.
              Det kan man säkert fundera över. Jag kan ändå konstatera att den
              föräldrabalk som utgör lagstiftningens namn i dag främst innehåller
              krav på föräldrarna och deras uppdrag som fostrare och stöd.
            </seg>
            <seg n="01273905">
              Jag ser ibland på min egen roll som förälder. Den får man ju
              många gånger anledning att relatera till. Men när det gäller de
              frågor som dagens föräldrar möter i sitt föräldraskap tror jag
              att vi också måste fundera över en ny möjlighet, inte bara för
              barn att samtala med sina föräldrar utan också för samhället att
              på något sätt finna öppna former under de lediga månader på året
              när samhällsinstitutioner i form av skola och barnomsorg ofta
              håller stängt, så att inte BRIS blir den enda möjligheten.
            </seg>
          </u>
          <note type="speaker" n="fd686329">
            Anf. 173 TUVE SKÅNBERG (kd) replik:
          </note>
          <u who="tuve_skanberg_14bfab" xml:id="i-74e1509f0156e744-0" n="38df2179">
            <seg n="eddbf431">
              Fru talman! Margareta Israelsson inledde med att tala om att
              budgetpropositionen skulle ha utgått från barnens bästa och påstod
              frejdigt att barnfamiljerna hör till de stora förlorarna vid en
              borgerlig regering om alla får säga sitt. Jag skulle vilja påstå
              att det är alldeles tvärtom. Barnfamiljerna skulle höra till de
              verkliga vinnarna vid en borgerlig regering just därför att barnets
              bästa får komma i första hand och, framför allt, därför att barnfamiljerna
              får en valfrihet som de inte har i dag.
            </seg>
            <seg n="e91476dd">
              Gamle Ford sade: Du kan få en Ford i vilken färg du vill, bara
              den är svart. På samma sätt gör Socialdemokraterna: Det finns
              möjlighet att få barnomsorg precis som du vill, bara du tar den
              som vi erbjuder och bara den. Nu är det 50 kommuner runtom i landet
              som vill bli försökskommuner i att genomföra ett kommunalt vårdnadsbidrag.
              Varför, Margareta Israelsson, motsätter ni er det?
            </seg>
          </u>
          <note type="speaker" n="7f8b4326">
            Anf. 174 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-5" n="e087108f">
            <seg n="2c939640">
              Fru talman! I den kristdemokratiska motionen finns en uppsjö
              av varianter som gör det svårt för både föräldrar och försäkringskassa
              att hålla reda på alla penningpåsar.
            </seg>
            <seg n="77106ddd">
              Barndagarna, som jag ser som en sparvariant av föräldraförsäkringen,
              ska tillgodose föräldrarnas önskemål. Men de gäller ju inte heltidsarbetande
              föräldrar vars barn är i förskolan hela dagen. I Kristdemokraternas
              Sverige tillfaller denna ynnest bara dem som arbetar deltid. Varför
              är det så?
            </seg>
            <seg n="43f924e3">
              Dessutom kan dessa barndagar i likhet med annat som föreslås
              delas ut till vem som helst och ger inte barnen någon som helst
              rätt att umgås med sina föräldrar. Då kan man fråga sig varför
              Kristdemokraterna inte står på barnens sida.
            </seg>
            <seg n="8e70bdbf">
              När det gäller de kommunala vårdnadsbidragen har vi ett klart
              ställningstagande mot detta.
            </seg>
          </u>
          <note type="speaker" n="c2ced42d">
            Anf. 175 TUVE SKÅNBERG (kd) replik:
          </note>
          <u who="tuve_skanberg_14bfab" xml:id="i-74e1509f0156e744-1" n="38df2179">
            <seg n="c9f28397">
              Fru talman! Margareta Israelsson undrar hur det kommer sig att
              man måste jobba deltid för att kunna utnyttja våra barndagar.
              Jobbar båda föräldrarna heltid säger det sig självt att man inte
              kan utnyttja dem för att själv vara hemma, varken man eller kvinna.
              Däremot kan man styra över pengarna så att någon i barnets närhet
              som man har en relation till det kan vara farfar, mormor, grannen
              eller någon som man känner förtroende för skulle kunna ha dessa
              barndagar. Vi ger maximal valfrihet och överlämnar till köksbordet,
              inte till regeringen och Margareta Israelsson, att sitta inne
              med den största sanningen och styra detta.
            </seg>
            <seg n="6c26120b">
              Jag vill dock återigen få ställa frågan, fru talman: Varför får
              inte 50 kommuner som vill bli försökskommuner möjlighet att genomföra
              ett vårdnadsbidrag på kommunal nivå nu när de faktiskt vill?
            </seg>
          </u>
          <note type="speaker" n="e0f64215">
            Anf. 176 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-6" n="e087108f">
            <seg n="1eecb3a9">
              Fru talman! Tuve Skånberg är inte riktigt sanningsenlig när han
              säger att familjerna får bestämma. Det är det de inte får. De
              får inte använda kommunal barnomsorg på heltid för att kunna få
              del av era bidrag. Det är grundprincipen. Goda föräldrar som vill
              utnyttja kristdemokratiska bidrag arbetar inte heltid och har
              inte sin barnomsorg på heltid. I ert Sverige kan de inte säga:
              Jag är tvungen att jobba heltid. Kan jag nu få möjligheten att
              ta ut de här dagarna på ett flexibelt sätt? Detta ger föräldraförsäkringen
              möjlighet till.
            </seg>
            <seg n="0953d452">
              I ert Sverige ska föräldrarna jobba deltid. Jag behöver inte
              könsbestämma vilken förälder som kommer att jobba deltid och kommer
              att få alla marginaleffekterna av att gå upp i arbete.
            </seg>
            <seg n="69857a4d">
              Det är också de erfarenheterna vi har av de kommunala vårdnadsbidragen.
              Det är bara att bygga upp en annan form.
            </seg>
            <seg n="50ee0835">
              Vi har i Sverige sökt möjligheter att ha så säker barnomsorg
              som möjligt. Jag tycker inte att vi ska dela ut skattemedel till
              grannar som vi inte vet vilka de är för att de ska sköta barnomsorgen.
            </seg>
          </u>
          <note type="speaker" n="0e0ad8c6">
            Anf. 177 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-d6a6bff56c3e0591-0" n="3358a419">
            <seg n="eb17ff2c">
              Fru talman! Psykiatrisamordnaren Anders Milton har pekat på en
              rad angelägna åtgärder för att psykiatrin ska kunna svara mot
              vårdbehoven. Det är en lång lista efter tio år med Socialdemokraterna
              vid makten. Det gäller bristen på vårdplatser, öppenvård, kompetenshöjning,
              daglig sysselsättning med mera.
            </seg>
            <seg n="aa223617">
              Kanske framför allt angeläget att peka på är det som också Barnombudsmannen
              pekar på i en nyligen framlagd rapport, nämligen att den psykiska
              ohälsan bland barn och ungdomar är en tydlig varningssignal som
              måste tas på allvar. Vi har i flera år känt till köerna till barn-
              och ungdomspsykiatrin: sex månader till två år. Även i akutvården
              kan det föreligga kö till barn- och ungdomspsykiatrin.
            </seg>
            <seg n="2bdfbe09">
              Frågan är förstås: Varför väljer Socialdemokraterna inte att
              prioritera en satsning på psykiatrin som så väl behövs enligt
              den skiss som Anders Milton har visat upp för oss alla? Varför
              står inte Socialdemokraterna på barnens sida i den väldigt tydliga
              och konkreta frågan om barn- och ungdomspsykiatrin?
            </seg>
          </u>
          <note type="speaker" n="997f1b8d">
            Anf. 178 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-7" n="e087108f">
            <seg n="ac6deba7">
              Fru talman! Jo, det är precis det de gör. Den ena viktiga delen
              av hela den familjepolitiska satsningen och satsningen på barn
              är just barn- och ungdomspsykiatrin.
            </seg>
            <seg n="fe5ab0e4">
              Men låt mig säga till Ulrik Lindgren att när det gäller köerna
              till psykiatrin tycker jag också att det finns skäl att lite grann
              titta på hur samhället är uppbyggt i dag. Tanken är inte att barn
              som mår dåligt ska uppsöka psykiatrin. Vi måste hitta också andra
              nivåer.
            </seg>
            <seg n="e197d669">
              Jag tycker att det finns anledning att titta närmare på hur det
              i olika kommuner fungerar på skolorna med den viktiga uppgift
              som personal inom elevhälsan har för att möta barnen i ett tidigare
              skede. Samtidigt måste vi, precis som Ulrik Lindgren säger, satsa
              på att stärka de barnpsykiatriska enheterna inom sjukvården. Men
              det måste också finnas mellanstationer dit barn kan komma när
              de mår dåligt.
            </seg>
          </u>
          <note type="speaker" n="9bbf9adf">
            Anf. 179 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-d6a6bff56c3e0591-1" n="3358a419">
            <seg n="77acdace">
              Fru talman! Jag håller helt med Margareta Israelsson om vikten
              av att insatserna för barn och familj måste vara väldigt breda.
              Naturligtvis kan inte barn- och ungdomspsykiatrin göra alla barn
              lyckliga. Det måste vara ett oerhört brett engagemang.
            </seg>
            <seg n="6d27f6c3">
              Men nu har vi något konkret att ta ställning till, nämligen Anders
              Miltons olika förslag. Han pekar väldigt tydligt på att för att
              möta de mest akuta behoven inom psykiatrin, inklusive barn- och
              ungdomspsykiatrin, skulle det behövas 2 miljarder.
            </seg>
            <seg n="e91ac7c8">
              Socialdemokraterna anvisar 500 miljoner nästa år och lite till
              året därpå. Kristdemokraterna anvisar 925 miljoner mer än Socialdemokraterna
              för att möta de behov som Milton pekar på. Det når inte heller
              den behovsnivå som Anders Milton anger. Han pekar på att de mest
              akuta behoven som behöver åtgärdas ligger på en nivå på ungefär
              2 miljarder.
            </seg>
            <seg n="23728826">
              Frågan kvarstår: Varför väljer Socialdemokraterna att inte ta
              psykiatrisamordnarens anvisningar riktigt på allvar?
            </seg>
          </u>
          <note type="speaker" n="2413ae7c">
            Anf. 180 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-8" n="e087108f">
            <seg n="193e181e">
              Fru talman! Låt mig då säga att vi har ett program som bygger
              på flera år, där vi i likhet med Kristdemokraterna börjar nästa
              år. Vi har kommit överens om i de tre partierna att det är på
              det här sättet vi ska möta de krav som ställs, och sedan finns
              satsningarna på barnpsykiatrin.
            </seg>
            <seg n="6ba08973">
              Problematiken för Ulrik Lindgrens del är ju att stödet för insatsen
              nästa år när det gäller psykiatrin inte finns i den borgerliga
              alliansen.
            </seg>
          </u>
          <note type="speaker" n="8dcbe528">
            Anf. 181 MAGDALENA ANDERSSON (m) replik:
          </note>
          <u who="magdalena_andersson_79da6b" xml:id="i-2a28566a0717a54c-0" n="92c4fd1a">
            <seg n="58bb391e">
              Fru talman! Margareta Israelsson sade i sitt anförande att Moderaterna
              inte vill att barn ska ha en chans att möta sin pappa. Hon talade
              om föräldraförsäkringen.
            </seg>
            <seg n="408b0594">
              Fru talman! Jag blir upprörd när jag hör sådana påståenden. Jag
              skulle vilja be Margareta Israelsson tala om var någonstans det
              står att Moderata samlingspartiet inte vill att barn ska träffa
              sina fäder. Det vore mycket intressant att få den redovisningen
              av Margareta Israelsson.
            </seg>
            <seg n="8d324bb3">
              Vi vill att barn ska ha både mamma och pappa. Vi vill att barn
              ska finnas i harmoniska och trygga familjer. Och vi tror att om
              barnet finns i en trygg miljö har vi också större chans att få
              ett tryggt barn.
            </seg>
            <seg n="cef7f3fd">
              Men där ligger den stora och fundamentala skillnaden mellan oss.
              Vi tror att familjen själv är bäst skickad att sköta detta, inte
              statsminister Persson, inte Margareta Israelsson och inte Sveriges
              riksdag.
            </seg>
          </u>
          <note type="speaker" n="343c06a9">
            Anf. 182 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-9" n="e087108f">
            <seg n="22923784">
              Fru talman! Det vore förmätet av mig att lägga mig i hur familjerna
              gör. Men jag kan konstatera att i Moderaternas ekonomiska motion
              skriver man att det är kvinnor som utnyttjar socialförsäkringarna
              i större utsträckning än männen. Samtidigt lägger ni fram förslag
              som tar bort 6 miljarder kronor från föräldraförsäkringen. Det
              kan väl knappast vara ett sätt att gynna att fler män tar del
              av föräldraförsäkringen, om det nu är ett sätt att stärka föräldraskapet.
            </seg>
            <seg n="8df611d8">
              Man vill också, skriver ni i motionen, ha en ökad avgiftsfinansiering.
              Det ska dämpa det man kallar för överefterfrågan. Samtidigt talar
              man om behovet av att minska marginaleffekterna vid arbete. Då
              kan man fråga sig hur höjda dagistaxor, som man skulle få vid
              en höjd arbetstid, skulle stimulera den tillväxten.
            </seg>
            <seg n="b7751250">
              Den moderate partiledaren talade tidigare i dag med stort förakt
              om Bidrags-Sverige. Samtidigt föreslår ni i Moderata samlingspartiet
              nya bidrag till ensamstående föräldrar. Då kan man fråga sig om
              det är de som ska betala avgifterna.
            </seg>
          </u>
          <note type="speaker" n="6974b8dd">
            Anf. 183 MAGDALENA ANDERSSON (m) replik:
          </note>
          <u who="magdalena_andersson_79da6b" xml:id="i-2a28566a0717a54c-1" n="92c4fd1a">
            <seg n="b218f74d">
              Fru talman! Jag kan konstatera att Margareta Israelsson inte
              hade någonting att peka på när det gällde min fråga utan pratade
              i allmänna termer. Där fanns ingenting om att moderater säger
              att barn inte ska få träffa sin pappa. Detta tycker jag är viktigt
              att notera.
            </seg>
            <seg n="353c978d">
              Jag skulle vilja höra vad Margareta Israelsson tror om utfallet
              om vi skulle ha en folkomröstning bland barnfamiljerna i Sverige
              om det ska vara en exakt delad föräldraförsäkring eller om familjen
              själv ska få välja hur man vill dela sin tid med barnen. Vad är
              Margareta Israelssons uppfattning om detta?
            </seg>
          </u>
          <note type="speaker" n="bbc63cec">
            Anf. 184 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-10" n="e087108f">
            <seg n="f4a419bb">
              Fru talman! Min uppfattning är att vi ska stärka männens möjligheter
              att vara pappor. Jag tror inte att vi går i den riktningen genom
              att slopa de månader som är garanterade för papporna.
            </seg>
            <seg n="366280db">
              Jag förstår inte upprördheten över kritiken. Det måste ändå finnas
              ett syfte. Om ni tar bort pappamånaderna måste det väl ändå vara
              så att ni tycker att det är bra. Om ni då säger att ni vill ha
              en ökad valfrihet måste slopandet bero på att ni vill att fler
              pappor ska välja att inte vara hemma. Annars finns det ingen anledning
              att ta bort de här pappamånaderna. Det är en argumentation som
              känns väldigt inträngd i ett hörn.
            </seg>
            <seg n="43ee9199">
              När man tittar på de förslag som ni lagt fram ser man inte att
              det är förslag som talar om en inriktning för att stimulera papporna
              att ta en större del av sitt ansvar. Jag tycker personligen inte
              att vi ska gå fram med en strikt uppdelning av de föräldramånader
              som finns i dag. Men jag tycker att vi ska röra oss dithän stegvis.
            </seg>
          </u>
          <note type="speaker" n="ee4b11e4">
            Anf. 185 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-f26d4740280740ee-3" n="c0cc17f8">
            <seg n="85374a41">
              Fru talman! Jag pratade i mitt anförande om psykisk ohälsa bland
              barn. Vi har debatterat det förut här i kammaren du och jag och
              är båda engagerade i frågan.
            </seg>
            <seg n="a818f519">
              I en undersökning som Helsingforss läns landsting gjorde visades
              det under bara fyra år på en kraftig ökning av att barn själva
              uppger att de mår dåligt. Vi ser också att det i gruppen 1629
              år är många fler som blir sjukskrivna för just psykisk ohälsa.
            </seg>
            <seg n="c9293799">
              Jag tror att du och jag kanske har skilda meningar om vad som
              är orsaken till det här. Men för att få reda på vad det handlar
              om gäller det att ha kunskap på området. I vår motion har vi föreslagit
              att man tillsätter en utredning för att analysera och förebygga
              psykisk ohälsa hos barn och ungdomar. Jag skulle vilja höra hur
              Margareta ser på det förslaget.
            </seg>
          </u>
          <note type="speaker" n="a4b0d15c">
            Anf. 186 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-11" n="e087108f">
            <seg n="66a870e6">
              Fru talman! Jag ska med stort intresse ta del av det förslaget
              och titta närmare på det till dess vi ska behandla det i utskottet.
              Jag tror ju och nu talar jag utan att ha läst förslagen ingående
              att när det handlar om de här frågorna är det naturligtvis inte
              i sig grundat på att vi som politiker ska göra de undersökningarna.
              Jag tror att vi ska ta del av den forskning som finns att tillgå
              och sedan söka vägar för att gå vidare.
            </seg>
            <seg n="8d81d814">
              Jag antar att det är lite så som Annika Qarlsson och Centerpartiet
              funderar. Låt oss titta närmare på det när vi kommer därhän i
              utskottet.
            </seg>
            <seg n="d03ac34c">
              Jag delar dock uppfattningen att vi måste fundera vidare på vad
              vi kan göra för att stärka barns välbefinnande. Där tror jag också
              att familjen har väldigt stor betydelse.
            </seg>
          </u>
          <note type="speaker" n="ada72238">
            Anf. 187 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-f26d4740280740ee-4" n="c0cc17f8">
            <seg n="9b5d67f6">
              Fru talman! Jag tackar så mycket för svaret.
            </seg>
            <seg n="81f72100">
              I går hade vi ett besök av barnombudsmannen i socialförsäkringsutskottet,
              där jag också ingår. Hon pekar på just den här frågan som kanske
              den allra viktigaste att faktiskt ta tag i, att inte längre blunda
              för hur stort problemet är. Jag ser fram mot det fortsatta arbetet
              i utskottet med den här frågan.
            </seg>
            <seg n="14500e5b">
              Precis som du sade ser jag också familjen som en viktig del.
              Det är precis som Skutt-Tiger säger, det som är trasigt måste
              lagas, och det bästa är om det aldrig behöver bli trasigt.
            </seg>
            <seg n="1a48cc04">
              Med anknytning till det har vi också ett förslag i vår motion
              där vi lyfter fram föräldragruppskonceptet, att just sprida den
              vetskap och de erfarenheter som gjorts på många ställen som positiva
              erfarenheter. Det skulle vara lite spännande att höra om den satsningen
              är någonting som också kan bemötas positivt.
            </seg>
          </u>
          <note type="speaker" n="ae12363a">
            Anf. 188 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-12" n="e087108f">
            <seg n="9d288355">
              Fru talman! Alla sätt som vi kan stötta föräldrarna på i deras
              föräldraskap tror jag är av stor betydelse. Där kan föräldragrupper
              vara en modell. Där kan familjecenter, som man jobbar med ute
              i kommunerna, vara en annan modell, som vi också har diskuterat
              i utskottet.
            </seg>
            <seg n="e82b97db">
              Jag tror framför allt när det gäller de frågorna att vi kan lyfta
              fram exempel med Barnombudsmannens och Socialstyrelsens hjälp.
              Sedan kan vi överlämna till kommunerna att fundera över på vilket
              sätt de, ibland i samarbete med landstingen, kan erbjuda det stöd
              i föräldraskapet vi vet behövs.
            </seg>
          </u>
          <note type="speaker" n="755984d3">
            Anf. 189 MARITA ARONSON (fp) replik:
          </note>
          <u who="unknown" xml:id="i-f9163708bcc48640-20" n="83cacb30">
            <seg n="9268790e">
              Fru talman! Jag vet att Margareta Israelsson är engagerad i barn.
              Det har jag hört flera gånger i socialutskottet. Vi är nu bekymrade
              över att barnen ringer så mycket till BRIS, det vill säga att
              barn har stort behov av samtal.
            </seg>
            <seg n="92d02273">
              Jag tog upp frågan om barn till alkoholiserade föräldrar. Den
              gruppen har funnits under lång tid. Jag har varit med när man
              har sagt att de är 100 000 och sedan 200 000. I går sade man på
              folkhälsostämman att det är kanske 300 000 barn. Det är bara 5
              000 som får något stöd. Var står ni som socialdemokrater i den
              frågan? Jag kan bli lite förtvivlad när jag hör er säga att det
              ska påbörjas samtal. Det har funnits ett stort behov av samtal
              under lång tid. Vad görs och vad ska göras?
            </seg>
          </u>
          <note type="speaker" n="313528ae">
            Anf. 190 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-13" n="e087108f">
            <seg n="04909308">
              Fru talman! Tyvärr är det här en grupp av flera där föräldrarnas
              situation är mer komplicerad än den vi rent allmänt talade om
              tidigare, nämligen att hinna med i sin föräldraroll. Jag sitter
              själv i Vårdnadskommittén, och vi tittar på hur vi ska stötta
              barn där föräldrarna inte längre lever samman. Jag är alldeles
              övertygad om att de olika problem vi resonerar kring där måste
              också få en god lösning när det gäller föräldrar som har vårdnaden
              och lever tillsammans.
            </seg>
            <seg n="0013f1fd">
              Jag kan inte ge Marita Aronson ett klart och rakt svar i de här
              frågorna. Jag tycker att vi behöver fundera kring dem. De är naturligtvis
              inte bara av den arten att det handlar om att samhället går in
              och säger att föräldraskapet inte fungerar här och att här ska
              ett omhändertagande göras. Vi måste finna former för ett förstärkt,
              kanske något mer kravfyllt stöd till den typen av föräldrar.
            </seg>
          </u>
          <note type="speaker" n="b2c6097d">
            Anf. 191 MARITA ARONSON (fp) replik:
          </note>
          <u who="unknown" xml:id="i-f9163708bcc48640-21" n="83cacb30">
            <seg n="d2236837">
              Fru talman! Jag tror säkert att det går att hitta former. Det
              behöver göras för många av de grupper jag har tagit upp i dag.
              Det görs alldeles för lite. Vi vet om dem alla, men vi glömmer
              dem. De är de glömda barnen. Om vi inte tillsammans försöker göra
              någonting blir det katastrof för många av barnen framöver. Det
              är en ny generation som växer upp med stora bekymmer och som behöver
              samtala. Jag hoppas att vi kan få se bevis på att detta snart
              blir gjort.
            </seg>
          </u>
          <note type="speaker" n="1d8bc8f6">
            Anf. 192 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-14" n="e087108f">
            <seg n="75c23de6">
              Fru talman! Jag hoppas att vi ska kunna föra goda samtal i frågan.
              Det är en del av det Annika Qarlsson och jag nyss talade om, nämligen
              det allmänna stödet, att kunna visa olika bilder. Det här är en
              mer problematisk situation där vi behöver fundera vidare. Vi ska
              inte låta den typen av problem gå i arv eller rulla på under en
              längre period. Jag ser fram emot att få fortsätta de diskussionerna.
            </seg>
          </u>
          <note type="speaker" n="9f27d6ec">
            Anf. 193 SOLVEIG HELLQUIST (fp) replik:
          </note>
          <u who="solveig_hellquist_a388d2" xml:id="i-5903fa9d65fdccf1-0" n="5aa393a9">
            <seg n="39cb0295">
              Fru talman! Jag har en fråga till Margareta Israelsson om barn
              i ekonomiskt utsatta familjer. Statsrådet Morgan Johansson har
              medgivit att marginaleffekterna är alldeles för stora för till
              exempel familjer som har socialbidrag eller försörjningsstöd.
              För att komma i nivå med socialbidraget måste en av personerna
              få ett jobb med ungefär 24 000 kr i lön.
            </seg>
            <seg n="197a31e2">
              Hur ska, Margareta Israelsson, till exempel en ensamstående mamma
              kunna komma ur fattigdomsfällan? Även om Socialdemokraterna höjer
              barnbidraget, flerbarnstillägget och bostadsbidraget kommer det
              inte att förändra situationen för en förälder som går på försörjningsstöd
              medan det förändrar tillvaron för andra utanför systemet.
            </seg>
            <seg n="9302a04a">
              Inte heller om mamman tänker att hon ska söka en billigare bostad
              eller ta ett jobb kommer det att påverka.
            </seg>
          </u>
          <note type="speaker" n="ea141546">
            Anf. 194 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-15" n="e087108f">
            <seg n="a08e7e17">
              Fru talman! När vi tittar på den utredning som har presenterats
              kring barn i ekonomiskt utsatta familjer finns där en mängd frågor
              som behöver analyseras vidare. Vi ska självfallet också titta
              på de olika förslag som partierna i riksdagen har lagt fram för
              hur vi ska möta de ensamstående föräldrarnas situation. Det är
              precis som Solveig Hellquist säger, nämligen att det ser olika
              ut.
            </seg>
            <seg n="4cc5bcb2">
              Jag blev inte riktigt klar över frågan, vad jag ska ha en färdig
              lösning kring nu. Jag kan svara så här, så att Solveig Hellquist
              ändå får ett svar: Vi räknar självklart med att vi ska återkomma
              med fler saker som rör de familjerna. Det ligger också i budgetpropositionen.
              En del av förslagen finns färdiga och presenterade och en del
              bygger på utredningen.
            </seg>
          </u>
          <note type="speaker" n="6cc69ca9">
            Anf. 195 SOLVEIG HELLQUIST (fp) replik:
          </note>
          <u who="solveig_hellquist_a388d2" xml:id="i-5903fa9d65fdccf1-1" n="5aa393a9">
            <seg n="608a3818">
              Fru talman! Jag skulle önska att man tog ett helhetsgrepp kring
              frågan om barnfamiljernas ekonomi. Nu håller vi på att hugga sönder
              detta i underhållsstöd, bostadsbidrag, barnbidrag och så vidare
              i stället för att se på hela alltet. Vi måste se till att dessa
              människor har möjlighet att få leva ett självständigt liv utan
              bidrag.
            </seg>
          </u>
          <note type="speaker" n="fcfd931f">
            Anf. 196 MARGARETA ISRAELSSON (s) replik:
          </note>
          <u who="margareta_israelsson_7565a2" xml:id="i-d19159761abf8161-16" n="e087108f">
            <seg n="2b0ca6a6">
              Fru talman! Det här är inte alldeles enkelt, Solveig Hellquist.
              De förslag som nu har kommit på riksdagens bord från de olika
              borgerliga partierna är inte enkla. Det finns ju många nya insatser
              där era samarbetspartier pekar i lite olika riktning, där bland
              annat Moderata samlingspartiet föreslår fler bidrag till de familjerna.
            </seg>
            <seg n="e02c414c">
              När vi kommer dithän det blir socialförsäkringsutskottet som
              får titta närmare på de förslagen ska vi göra den uppsorteringen.
              Det blir intressant att se om det där kan bli samling kring något
              enhetligt. Jag tror tyvärr inte att tillvaron är så alldeles enkel
              att det finns några enhetliga grepp som kan tas.
            </seg>
          </u>
          <note type="speaker" n="c37f40f5">
            Anf. 197 SOLVEIG HELLQUIST (fp):
          </note>
          <u who="solveig_hellquist_a388d2" xml:id="i-5903fa9d65fdccf1-2" n="5aa393a9">
            <seg n="c9f93a69">
              Fru talman! Just nu tänker jag på fångarna som rymde från våra
              fängelser i år. Jag tänker på familjerna som har drabbats av deras
              brott. Jag tänker på att de här brottslingarna en gång i tiden
              var små barn helt oförstörda beroende av föräldrarnas och omgivningens
              omsorg. Och jag tänker på vilken glädje det antagligen var när
              de föddes.
            </seg>
            <seg n="31d63c2d">
              Jag vet att ondska och kriminalitet inte sitter i generna men
              att onda omständigheter och livsbetingelser kan leda till onda
              handlingar. Frågan är vad som hände de här kriminella grabbarna
              på vägen.
            </seg>
            <seg n="c0b19c88">
              Hur många vuxna såg att det inte stod rätt till på ett tidigt
              stadium utan att reagera eller ingripa? Hur har samhällets olika
              verksamheter agerat eller inte agerat? Kan vi lära oss något av
              rymlingarnas historia och deras väg mot ett rymningssäkert fängelse?
            </seg>
            <seg n="2e6f8d9e">
              Marita Aronsson med flera har tagit upp en del kring barns problem
              i dagens Sverige. Jag kan konstatera att stödet till barn är otillräckligt
              i dag. Köerna till barnpsyk ökar lavinartat. Socialtjänsten, som
              har det yttersta ansvaret, tar inte sitt fulla ansvar av olika
              skäl. Ekots kartläggning av anmälningar till socialtjänsten visar
              att av ca 48 500 anmälningar ledde bara ungefär hälften till att
              utredning inleddes. Jag befarar tyvärr i de fall där socialtjänsten
              gjorde utredningar att det många gånger bara blev en utredning.
              Trots alla dessa anmälningar vet vi också att personal med lagstadgad
              anmälningsskyldighet underlåter att göra anmälan i många fall.
            </seg>
            <seg n="a7d02ff9">
              Ska vi slippa bygga dyra rymningssäkra fängelser och institutioner
              i framtiden måste vi satsa på att barn och föräldrar får stöd
              och hjälp i ett tidigt skede, det vill säga satsa på det förebyggande
              arbetet.
            </seg>
            <seg n="11f52c6b">
              Våldet i samhället innebär att alltfler känner sig otrygga. Våldet
              har många orsaker. En tänkbar orsak som sällan diskuteras är den
              roll medier, Internet och dataspel har när det gäller till exempel
              attityder till könsroller och inställningen till våld. Det finns
              i dag barn som är storkonsumenter av så kallat underhållningsvåld.
              Smaka på ordet: underhållningsvåld. Frågan är hur barn som lever
              i en otrygg miljö med dålig vägledning i livet och utan andra
              aktiviteter påverkas av detta utbud.
            </seg>
            <seg n="60a4003c">
              Redan 1989 skrev en domare: Som domare har jag dömt många våldsfixerade
              tonårspojkar för hänsynslösa våldsbrott. De har alla varit storkonsumenter
              av våldsfilmer. Hur mycket våld har våra rymlingar konsumerat
              genom åren? Kan man bli avtrubbad eller hjärntvättad om man konsumerar
              för mycket våld och såpor som visar stereotypa könsroller? Vi
              behöver mer kunskaper om detta.
            </seg>
            <seg n="7f0645ac">
              Hur reklamen påverkar människor diskuteras oftare än mediernas
              påverkan. När det gäller reklam krävs förbud och tydliga gränser:
              förbud mot reklam för alkoholdrycker, tobaksreklam, sexistisk
              och könsdiskriminerande reklam, reklam som riktar sig till barn.
              Frågan är, fru talman, om vi silar mygg och sväljer kameler.
            </seg>
            <seg n="7c074049">
              Jag är inte ute efter lagstiftning och förbud i mediernas värld.
              Däremot ser jag det som angeläget att väcka opinion, diskutera
              eventuella konsekvenser och effekter, ge barn och ungdomar alternativ
              och ett kritiskt tänkande.
            </seg>
            <seg n="6515d357">
              Fru talman! Vi säger nästan slentrianmässigt att barnen är vår
              framtid. När jag tittar ut i verkligheten är jag ganska säker
              på att barnen inte vill ha den framtid och det samhälle vi vuxna
              skapar åt dem. Det är en tankeställare för oss alla i riksdagen
              och för vuxna i allmänhet.
            </seg>
            <seg n="f65024b6">
              Margareta Israelsson är kvar här, och det är roligt att se det.
              Jag skulle vilja fråga dig: Hur ställer du dig till det förebyggande
              arbetets möjligheter i tider då kommunerna främst drar ned på
              detta område av ekonomiska skäl?
            </seg>
          </u>
          <note type="speaker" n="7a4c2454">
            Anf. 198 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-ac9f65eaaed4b364-0" n="eb88fcc1">
            <seg n="d67d739b">
              Fru talman! Debatten har till uteslutande del handlat om barn.
              När jag skulle anmäla ämne till den allmänpolitiska debatten var
              det inte helt lätt att placera in mitt ämne i rätt fack. Kanske
              beror det på att det är ett ämne som inte debatteras särskilt
              ofta här i kammaren.
            </seg>
            <seg n="ceabf35c">
              Jag tänkte nämligen tala om manipulativa rörelser, eller rättare
              sagt tala om och för stöd och hjälp till de människor som hamnat
              i just den här typen av organisationer. Vi kan läsa om dem i dags-
              och kvällspressen då och då.
            </seg>
            <seg n="abb68e13">
              Det många människor kommer att tänka på när man talar om manipulativa
              rörelser är rörelser som står för ett religiöst innehåll. Men
              det finns många andra typer av rörelser som står för ett liknande
              innehåll. Det kan till exempel handla om politiska rörelser eller
              motorcykelrörelser, kurser i marknadsföring och personlig utveckling,
              bara för att ta några exempel. Kort sagt finns det en rad organisationer
              som fungerar och som är uppbyggda på liknande sätt.
            </seg>
            <seg n="1cd26089">
              De manipulativa rörelsernas sätt att värva och ta kontroll över
              medlemmar följer i stort sett samma mönster. Det som är kännetecknande
              är
            </seg>
            <seg n="9eddbc78">
              Det finns många personliga berättelser som visar på liknande
              mönster. Till en början möts människor av en enorm värme, kärlek
              och bekräftelse. Det här övergår senare i total lydnad och underkastelse.
            </seg>
            <seg n="bf77fda1">
              Även om inträdet i en sådan här rörelse är frivilligt för vuxna,
              måste man tillägga innebär just den hierarkiska uppbyggnad som
              dessa rörelser har med krav på lydnad att det i praktiken är svårt
              att lämna organisationen eller rörelsen. Människor intalas att
              livet utanför rörelsen är farligt. De släpper kontakten med tidigare
              vänner och släkt.
            </seg>
            <seg n="f4d70926">
              Här utgör förstås barn här kommer barnen in och ungdomar en särskilt
              utsatt grupp, eftersom de ofta kommer i kontakt med rörelsen genom
              sina föräldrar. De har med andra ord inte själva valt att tillhöra
              rörelsen. Det är lätt att förstå att det kan uppstå både svåra
              konflikter och psykiska reaktioner om de försöker lämna rörelsen,
              särskilt om en eller båda föräldrarna har stannat kvar i den.
            </seg>
            <seg n="3962cffe">
              Många människor klarar att lämna en manipulativ rörelse utan
              att drabbas av svåra psykiska besvär. Vissa drabbas dock av både
              depressioner, identitetsförlust och en känsla av tomhet och ensamhet.
              Det är inte ovanligt med självmordstankar, panikångest, mardrömmar
              och andra psykosomatiska problem.
            </seg>
            <seg n="184210b6">
              Då måste man fråga sig: Vad finns det för hjälp att erbjuda de
              här människorna? Här får frivilligorganisationerna bära ett väldigt
              stort ansvar i dag, det vill säga organisationer som består av
              människor som själva varit med i en manipulativ rörelse och som
              lyckats ta sig ur den. Det är tur att dessa organisationer finns,
              men många är de som behöver mer professionell hjälp än så.
            </seg>
            <seg n="80fcd46a">
              Den vård som finns i dag är sedvanlig psykiatrisk behandling
              med samtal och medicinering. Däremot är det ovanligt att patienterna
              får möjlighet att bearbeta de traumatiska upplevelser som de fått
              från den manipulativa rörelsen. Det saknas i dag möjlighet att
              erbjuda den typ av behandling som vore önskvärd inom den offentliga
              vården.
            </seg>
            <seg n="eaa17a24">
              Psykologer vittnar om att tillräckliga kunskaper saknas för att
              kunna erbjuda dessa människor rätt vård. Ofta är dessa patienters
              beteenden och störningar obegripliga för läkare. Det beror på
              att de själva saknar kunskap och erfarenhet av manipulativa rörelser.
            </seg>
            <seg n="67f5a114">
              Det är svårt att ange hur många människor som drabbas i vårt
              land under ett år. Det beror på att det inom psykiatrin inte finns
              något system för att statistikföra den här typen av problem.
            </seg>
            <seg n="4eddbbf1">
              Vad kan vi då göra? Jag menar att det verkligen är angeläget
              att vid någon psykiatrisk klinik bygga upp särskild kompetens,
              så att patienter från hela landet kan få både akut vård och en
              fortsatt rehabilitering som tillfredsställer just deras behov.
              En sådan klinik skulle kunna bli ett stöd för andra kliniker som
              möter människor som fastnat i men lyckats komma ur manipulativa
              rörelser.
            </seg>
            <seg n="3650b647">
              Fru talman! Det finns förstås oerhört mycket mer att göra när
              det gäller både informationsspridning och översyn av lagar och
              forskning. Någonstans måste vi ändå börja. Utredningen I god tro
              som presenterades för sex år sedan innehåller flera konkreta förslag.
              Dessvärre har den inte lett till någon proposition från regeringen.
              Jag menar att det är dags att ta fram den, damma av den och lägga
              förslag till riksdagen som bidrar till att fler personliga tragedier
              på grund av manipulativa rörelser undviks.
            </seg>
          </u>
          <note type="speaker" n="09ba06f0">
            Anf. 199 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-baf0b52886848eaf-0" n="a40679ea">
            <seg n="35817dd3">
              Fru talman! Barn och deras beteenden ställer till problem. De
              ställer till problem för oss vuxna i vars fyrkantiga, tämligen
              regelformade värld barnen inte riktigt passar in eller inte har
              fattat att de ska passa in. De gör som de vill. Detta tycker jag
              är bra. Men på samma sätt som när det gällde Liselott Hagberg
              före mig hade man lite svårt att placera mitt anförande. Det blir
              så om man ska prata om barnperspektiv i politiken.
            </seg>
            <seg n="6f74f05a">
              För många år sedan kom det ut en LP som hette Iskalla killen
              full av mänsklig värme . Där fanns en låt som hette Var kommer
              barnen in? Det är en fråga som vi som politiska beslutsfattare
              borde ställa oss oavsett om vi befinner oss i kommunfullmäktige,
              om vi befinner oss i landsting eller om vi befinner oss här i
              riksdagen. Och oavsett vilka områden vi fattar beslut om behövs
              det ett barnperspektiv. Det behövs att vi ser samhället utifrån
              vad som är bäst för barnen.
            </seg>
            <seg n="d9e56a31">
              Ibland handlar politik om att de som har regeringsmakten talar
              om hur bra det är, och vi som tillhör oppositionen försöker visa
              att det inte alls är speciellt bra. Jag ska villigt erkänna att
              mycket av det som regeringen med jämna mellanrum säger är bra
              i Sverige är bra i Sverige. För många fungerar den svenska skolan
              bra. För många barn fungerar barnomsorgen bra och så vidare. Vi
              kan peka på att det går bättre ekonomiskt jämfört med länder runtomkring
              oss. Men det intressanta för den radikala liberalismen är inte
              de som har det bäst. Det intressanta är i stället att se samhället
              nerifrån och inifrån utifrån de behov som de som är utsatta och
              som behöver stöd har.
            </seg>
            <seg n="65606c60">
              Det är viktigt, tror jag, att vi på många områden använder oss
              av barnperspektivet. Tyvärr är det inte alltid så i dag. Jag ska
              ge några exempel.
            </seg>
            <seg n="b698b4d2">
              Antalet öppna förskolor i landet minskar stadigt. Hösten 2003
              fanns det 550 öppna förskolor i Sverige. Året dessförinnan var
              de drygt 700. I början av 1990-talet fanns det över 1 600 öppna
              förskolor i Sverige, att jämföra med de 550 som fanns förra året.
              Hösten 1999 saknade 120 kommuner en öppen förskola. I år är det
              närmare 140 kommuner som inte har någon öppen förskola.
            </seg>
            <seg n="cd21be40">
              Den öppna förskolan är en viktig verksamhet. Den är viktig för
              den barnomsorg som sker hos dagbarnvårdare. Barn och vårdare kan
              där komma samman på olika sätt. Man kan träffas. Man kan umgås.
              Man träffar andra barn än dem som ingår i den lilla gruppen.
            </seg>
            <seg n="22daba71">
              Öppna förskolan är viktig för de föräldrar som är hemma med sina
              barn utan att ha barnomsorg. Där får man kontakt med andra vuxna,
              vilket inte är oviktigt. De av oss som har tagit ut sin föräldraledighet
              vet att hur bra man än trivs tillsammans med sitt mycket lilla
              barn kanske man ändå vill prata med någon vuxen även på dagtid
              och inte bara när den andra föräldern kommer hem på kvällen. Där
              spelar den öppna förskolan en viktig roll. Det är många som har
              varit hemma med barn som kan vittna om den isolering från andra
              vuxna som man faktiskt upplever, även om man trivs med att vara
              med sitt barn.
            </seg>
            <seg n="829c803d">
              På den öppna förskolan kan framför allt de som är föräldrar för
              första gången, som är osäkra och som är hemma med sitt barn, prata
              om sina problem och sin oro med andra vuxna och också med förskollärare.
              Den öppna förskolan är viktig för det lilla barnet, därför att
              där kan man knyta kontakter med andra barn. Man får kanske sina
              första lekkamrater där.
            </seg>
            <seg n="0e902e25">
              Den här utvecklingen, att vi går mot färre och färre öppna förskolor,
              är oroande. Det är också viktigt att vi i dag ställer oss frågan
              än en gång: Var kommer barnen in när vi tar bort förskola efter
              förskola?
            </seg>
            <seg n="22f22f9a">
              Vi kan titta på de små barnen i grundskolan. I grundskolans tidigaste
              år ska de lära sig att läsa, skriva och räkna. Det är kanske skolans
              viktigaste uppgift att lära små barn läsa, skriva och räkna ordentligt.
              Om de inte lär sig det då kommer de sedan att ha betydligt större
              svårigheter att skaffa sig de andra kunskaper och färdigheter
              som de behöver för att forma sina liv som de själva vill.
            </seg>
            <seg n="95296f4d">
              Kunskaperna i läs- och skrivinlärning har sjunkit i landets lärarkår.
              För dem som undervisar de yngsta barnen krävs det i den nya lärarutbildningen
              inte ett enda poäng i läs- och skrivinlärning. Det krävs inte
              några som helst kunskaper i hur man lär ut matematik. Det innebär
              att barn inte blir sedda när de har svårigheter att lära sig läsa,
              skriva och räkna. Det innebär att barn som skulle behöva hjälp
              med detta inte får den hjälpen. Vi behöver ha en utbildning som
              säger att de som undervisar våra minsta barn i läsning, skrivning
              eller räkning faktiskt också måste vara utbildade för denna uppgift.
            </seg>
          </u>
          <note type="speaker" n="1e86def7">
            Anf. 200 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-f26d4740280740ee-5" n="c0cc17f8">
            <seg n="d8f0cd7f">
              Fru talman! Det är ett oerhört viktigt område som du pratar om.
              Öppna förskolor har dragits ned också i min kommun. Det jag vet
              hemifrån är att det ofta har varit ekonomiska förutsättningar
              som har gjort det svårt och ställt olika prioriteringsordningar
              mot varandra. Men jag håller med dig om att detta är en otroligt
              viktig form när det gäller att möta föräldrar men också barn.
              Det är kanske också ett komplement till det föräldragruppskoncept
              som jag pratade om i mitt anförande.
            </seg>
            <seg n="3d58b9cd">
              Men det skulle vara lite intressant att höra dig utvidga det
              här. Hur har du tänkt? Ska det vara obligatoriskt, eller handlar
              det mer om att ge de ekonomiska förutsättningarna för kommunerna
              att starta de här bitarna?
            </seg>
          </u>
          <note type="speaker" n="c8855bc4">
            Anf. 201 GUNNAR NORDMARK (fp) replik:
          </note>
          <u who="gunnar_nordmark_0e7501" xml:id="i-baf0b52886848eaf-1" n="a40679ea">
            <seg n="3227b3bd">
              Fru talman! Obligatorium har vi inte i dag. Men i de råd och
              anvisningar som finns från Skolverket när det gäller öppen förskola
              förutsätter man att den ska finnas. Om vi från riksdagens sida
              tycker att det här är en verksamhet som ska finnas måste vi ju
              också på något sätt skicka med pengar till kommunerna. Det är
              precis som du säger, att det här sker av besparingsskäl. Vi vet
              också att vi, när vi sparar i det här landet, är väldigt benägna
              att spara på just barnfamiljer. Det vet vi från 90-talets mitt
              ungefär. Barnfamiljerna bar ett av de stora lassen när det gällde
              att sanera Sveriges ekonomi.
            </seg>
          </u>
          <note type="speaker" n="77ddac55">
            Anf. 202 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-f26d4740280740ee-6" n="c0cc17f8">
            <seg n="f78333a3">
              Fru talman! Jag tackar så mycket för det inlägget. Sedan måste
              jag bara få klarhet i ytterligare en sak. Var det Hansson De Wolfe
              United som gjorde Iskalla killen full av mänsklig värme ?
            </seg>
          </u>
          <note type="speaker" n="5d0e3fa8">
            Anf. 203 GUNNAR NORDMARK (fp) replik:
          </note>
          <u who="gunnar_nordmark_0e7501" xml:id="i-baf0b52886848eaf-2" n="a40679ea">
            <seg n="d939fc6d">
              Fru talman! Det var Hansson De Wolfe United. Det är en lysande
              skiva.
            </seg>
            <seg n="d2fa204a">
              Regionalpolitik och infrastruktur
            </seg>
          </u>
          <note type="speaker" n="33fb22e5">
            Anf. 204 ELIZABETH NYSTRÖM (m):
          </note>
          <u who="elizabeth_nystrom_5149ba" xml:id="i-bdd21a6938fe49de-0" n="372282d4">
            <seg n="4f89b12d">
              Fru talman! Det blir snabba kast från barn- och familjepolitik
              till regionalpolitik och infrastruktur. Men infrastruktur är ju
              viktigt också för våra barn i framtiden.
            </seg>
            <seg n="656d8322">
              Det finns en lång rad objekt på såväl det nationella som det
              regionala vägnätet som är angelägna att lyfta fram såväl från
              samhällsekonomiska som från trafiksäkerhetsmässiga synpunkter.
              Men just nu har strålkastarljuset åter riktats på riksväg 45 med
              anledning av spekulationerna kring huruvida Saab kan fortsätta
              att tillverka bilar i Trollhättan. Tiotusentals jobb står på spel
              inom bilindustrin, varav många hos underleverantörerna i regionen.
            </seg>
            <seg n="1e9d0f3f">
              Den senaste tidens diskussioner kring Saab och Trollhättan visar
              hur viktigt det är med infrastruktursatsningar för att behålla
              arbetstillfällen i Sverige. Statsministern klargjorde i regeringsförklaringen
              vid riksmötets öppnande att vägen, riksväg 45, ska byggas ut och
              förbättras. Det var också näringsminister Leif Pagrotskys klara
              besked vid ett personligt besök på Saab i september.
            </seg>
            <seg n="fddde535">
              Vi moderater har under flera år varnat för vad som kan inträffa
              om standarden på riksväg 45 inte kraftigt förbättras. Vi anser
              fortfarande att riksväg 45 är oerhört viktig för att skapa bättre
              förutsättningar så att Sverige kan behålla bilindustrin i Trollhättan.
              Därför har vi krävt att riksväg 45 kraftigt rustas upp och att
              den delvis mellan Göteborg och E 18 även byggs ut till fullvärdig
              motorvägsstandard. Vi måste därför beklaga att regeringen inte
              har tillfört resurser för att bygga ut 45:an i årets budgetproposition.
            </seg>
            <seg n="3349fef1">
              Mot bakgrund av hur mycket resurser som regeringen har tillskjutit
              järnvägsutbyggnaden i Norrland går det inte att säga att det saknas
              pengar. Riksväg 45 framstår därför som ett tydligt exempel på
              hur socialdemokratin i stället för tillväxtfrämjande infrastruktursatsningar
              valt att blidka det tillväxtfientliga Miljöpartiet allt för att
              bevara regeringsmakten!
            </seg>
            <seg n="2b914b51">
              Den socialdemokratiska regeringen nonchalerar Västsverige även
              vad gäller senfärdigheten i att omklassificera riksväg 45 till
              Europaväg. Vid upprepade tillfällen har vi moderater i motioner
              krävt att riksväg 45 omklassificeras till Europaväg. Förra året
              hade vi några socialdemokratiska ledamöter med oss på detta. Motionärer
              var Per Erik Granström, Berit Högman, Rune Berglund, Maria Öberg
              och Karl Gustav Abramsson. Vid behandlingen i utskottet avslog
              utskottsmajoriteten flera motioner, bland annat den socialdemokratiska,
              med motivet att det räckte med att uppmärksamma regeringen på
              frågan.
            </seg>
            <seg n="92cf1a4f">
              Så sent som den 16 juni 2004 yttrade riksdagens trafikutskott
              i betänkande 2003/04:TU10: Regeringen förutsätts noga överväga
              frågan och om det visar sig möjligt arbeta för att riksväg 45
              omklassificeras till Europaväg. Vid voteringen röstade inte de
              socialdemokratiska motionärerna för sin motion, vilket ju är deras
              ensak.
            </seg>
            <seg n="355cdf9a">
              Men, fru talman, döm om min förvåning när jag i måndagens Nya
              Wermlandstidningen läste att s motionerar mindre men att ett motionskrav
              som återkommer i år med samma motionärer som 2003 är att riksväg
              45 ska få status som Europaväg.
            </seg>
            <seg n="a10721db">
              Tänker verkligen de socialdemokratiska motionärerna ställa sig
              bakom motionen när den väl kommer att behandlas här i kammaren
              eller är det återigen ett spel för galleriet, det vill säga tidningen?
            </seg>
            <seg n="d7323217">
              Riksväg 45 får en allt större betydelse inom Norden och Europa
              som turistväg. Med de nya medlemsländerna och ständigt växande
              trafik, måste vägen få en gemensam utmärkning i hela Europa, det
              vill säga även i Sverige. Riksväg 45 börjar på Sicilien och löper
              genom hela Europa som Europaväg. I Göteborg klassas den plötsligt
              ned och löper som vanlig riksväg genom Sveriges inland. Riksväg
              45 är i dag den felande länken i klassificeringen av det europeiska
              vägsystemet.
            </seg>
            <seg n="345b1d00">
              Avslutningsvis, fru talman: Frågan är hur långt regeringen har
              kommit i sina överväganden. Kommer riksväg 45 att omklassificeras
              som Europaväg?
            </seg>
          </u>
          <note type="speaker" n="38ea3876">
            Anf. 205 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-0" n="a9aa2aad">
            <seg n="a280c040">
              Fru talman! Man kan säga så här om riksväg 45: Det är väl ändå
              så att den ligger i den plan som riksdagen antog så sent som den
              16 juni i år. Det är väl där den ligger, och det är väl också
              på det sättet, fru talman, att vi faktiskt har hanterat det här
              under flera år. Vad jag förstår av behandlingen av riksväg 45
              var inte allt klart för att sätta i gång att bygga den här vägen
              just nu. Det var väl skälet till att man avvaktade med det om
              jag inte minns riktigt fel, Elisabeth Nyström.
            </seg>
            <seg n="4a855282">
              I fråga om det andra, den här omklassificeringen, har jag kanske,
              om jag får göra en liten personlig reflexion, svårt att förstå
              upprördheten. Det är ändå så att skälet just var att det fanns
              en del tveksamheter beträffande hur riksväg 45 var beskaffad efter
              hela dess längd. Det är ingen tvekan om att det finns särskilda
              regler för om man får kalla något för Europaväg.
            </seg>
          </u>
          <note type="speaker" n="623f0ae2">
            Anf. 206 ELIZABETH NYSTRÖM (m) replik:
          </note>
          <u who="elizabeth_nystrom_5149ba" xml:id="i-bdd21a6938fe49de-1" n="372282d4">
            <seg n="e0488293">
              Fru talman! Börje Vestlund, delar av riksväg 45 kan börja byggas
              redan nu. Vi väntar fortfarande på pengarna och trodde faktiskt
              att de skulle komma. Vad gäller att klassificera som Europaväg
              var det ett enigt utskott som vid första läsningen biföll de här
              motionerna. Sedan ändrade man sig, Börje Vestlund. Så var det.
            </seg>
          </u>
          <note type="speaker" n="5a11ed26">
            Anf. 207 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-1" n="a9aa2aad">
            <seg n="8553c50e">
              Fru talman! Elisabeth Nyström, det är helt korrekt att utskottet
              ändrade sig helt enkelt för att utskottets majoritet fick fakta
              om vad som krävdes för att göra om en väg från riksväg till Europaväg.
              Det var väl skälet till det. I den lunta som vi fick var det väl
              ingen tvekan om att det kunde bli svårt att göra detta till Europaväg.
              Då kan inte rimligen utskottet, utan att ta reda på mer fakta
              runtomkring det, göra om riksväg 45, eller någon annan väg heller
              för den delen, till en Europaväg, alltså innan man har alla fakta
              klara för sig.
            </seg>
          </u>
          <note type="speaker" n="2b2dcd91">
            Anf. 208 ELIZABETH NYSTRÖM (m) replik:
          </note>
          <u who="elizabeth_nystrom_5149ba" xml:id="i-bdd21a6938fe49de-2" n="372282d4">
            <seg n="ada73e72">
              Fru talman! Börje Vestlund måste ju erinra sig det brev som vi
              har fått där man säger att det inte alls är svårt att få den här
              vägen klassificerad. Det är ganska förvånande. Socialdemokraternas
              andra namn, Jarl Lander, var med på den här presskonferensen som
              man hade i söndags och som det relateras till i tidningen i måndags.
              Där säger man att ett motionskrav som återkommer i år är att riksväg
              45 ska få status som Europaväg. Det är ett symboliskt beslut som
              inte kostar något, men det leder till höjd vägstandard på längre
              sikt, resonerar s-ledamöterna. Och där var Jarl Lander med.
            </seg>
          </u>
          <note type="speaker" n="8ac82596">
            Anf. 209 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-d83daae8dbaeaf9e-0" n="9eeb6091">
            <seg n="b3628908">
              Fru talman! Det var en bra debatt om riksväg 45. Därför ska jag
              ta och tona ned det, för i mitt anförande hade jag också tänkt
              tala en hel del om 45:an. Folkpartiet har under de sex år som
              jag har suttit i riksdagen haft med i sitt förslag att den ska
              bli en Europaväg. Nu kommer det ena partiet efter det andra och
              har fått klart för sig att Europavägen från Göteborg till Karesuando
              är en viktig väg i Sverige och bör vara en Europaväg. Det gläder
              mig mycket när de värmländska tidningarna har presskonferenser
              om förslag som kommer från Folkpartiet.
            </seg>
            <seg n="066d7aea">
              Ett förändrat Sverige, står det över många av Folkpartiets motioner
              till årets riksmöte, fru talman. Rubriken i dag, regionalpolitik
              och infrastruktur rent allmänt, är ju ett oerhört intressant ämne
              för oss som råkar bo några mil, alltså 4050 mil, från Helsingfors,
              Göteborg eller Malmö. Många av de platser som ligger mittemellan
              är svensk lands- och glesbygd i behov av stöd ibland. Det handlar
              om en syn på fördelningspolitik som vi i det här rummet klassificerar
              som regionalpolitik. Det måste väl ändå betyda att det ska ges
              lika förutsättningar för att leva, arbeta, studera eller vara
              egen företagare i hela landet?
            </seg>
            <seg n="7bfb105e">
              En av de första uppgifter jag fick när jag kom till riksdagen
              för sex år sedan var att i mitt eget parti, Folkpartiet, utkristallisera
              ett program som hette Bo där du vill. Det är väl regionalpolitik
              med rätt namn! Bo där du vill, se till att de politiska förutsättningarna
              finns för att, precis som jag sade, arbeta, studera eller driva
              företag att leva väl i hela landet.
            </seg>
            <seg n="df2211e2">
              När jag åker runt i Sverige och träffar folkpartister och andra
              står det ofta på mina overheadbilder Hela Sverige ska brukas.
              Jag har stor respekt för Hela Sverige ska leva, men det kan leva
              även om det är fråga om ogräs. Jag tycker att Hela Sverige ska
              brukas är en mycket bra devis. Den använder vi oss ofta av i arbetet
              kring Bo där du vill. Den handlar om individens frihet, som ju
              är den liberala ideologin, och att ett liberalt program för regionalpolitik
              heter Bo där du vill borde vara en självklarhet.
            </seg>
            <seg n="1e1fedb0">
              När man i den här salen i dag, fru talman, får vara med om en
              partiledardebatt där man naturligtvis också kommer in på frågan
              om det senaste försvarsbeslutet kan man inte som värmlänning,
              eller om man råkar vara jämtlänning, förstå vad vi håller på med
              i den svenska politiken. Vad betyder ordet regionalpolitik när
              man i en försvarsuppgörelse kan lägga fram förslag som jag skulle
              säga innebär en omvänd regionalpolitik? Tänk på sådana barocka
              saker som att Försvarsmaktens logistik, som ligger i Karlstad
              och utlokaliserades från Helsingfors för några år sedan, ska återflyttas
              till Helsingfors! Vari ligger logiken att flytta tidigare utlokaliseringar
              från Värmland till Helsingfors?
            </seg>
            <seg n="365b5408">
              Inte nog med det. I nästa förslag tar man fram kommunen Hammarö
              och säger: Vi ska lokalisera till Göteborg. Kommunen brottas med
              stora egna problem, men där finns dock en försvarsanläggning,
              Försvarets Sjukvårdscentrum. Kom ihåg att bägge dessa förslag
              gäller flyttar. Det är inte fråga om nedläggningar. Och sedan
              pratar vi om regionalpolitik!
            </seg>
            <seg n="00d15936">
              Detsamma gäller egentligen också Kristinehamns artilleriregemente.
              Hade ÖB sagt att Sverige klarar sig utan artilleri hade det visserligen
              varit svårt för en musiklärare som blivit politiker att säga att
              han har fel, men jag hade kanske fått acceptera det. När nu ÖB
              och GRO-gruppen föreslår en flytt från Värmland till Boden, samtidigt
              som det under en treårsperiod investerats flera hundra miljoner,
              då funderar man: Vad är det för regionalpolitik att flytta från
              den ena krisorten till den andra?
            </seg>
            <seg n="bd1c6c32">
              När det gäller försvarsskolor och annat kan man till exempel
              se på det som händer i Östersund. Man blir alldeles kall över
              den här konstellationen. Vi hörde ju Peter Eriksson i dag glädja
              sig över det försvarsbeslut som han fått vara med om att besluta.
              Det måste handla om omvänd försvarspolitik.
            </seg>
            <seg n="d76b26cf">
              Sedan infrastrukturen på 25 sekunder. Det är väl ändå så att
              om vi inte klarar av att ha en infrastruktur som innebär att lastbilen
              kan frakta papper och timmer till och från sågverken och pappersindustrin,
              eller vi inte kan skjutsa skolbarnen till och från skolan i hela
              Sverige året om, då har vi ingen regionalpolitik i det här landet
              i alla fall inte en sådan som kan omfattas av devisen Hela Sverige
              ska brukas.
            </seg>
          </u>
          <note type="speaker" n="6d29f8b4">
            Anf. 210 LENNART KLOCKARE (s) replik:
          </note>
          <u who="lennart_klockare_0812e9" xml:id="i-d11342114a6b50b9-0" n="58a305fe">
            <seg n="24f81c55">
              Fru talman! Det känns bra att kunna replikera på Runar. Det är
              utan tvekan så att vi socialdemokrater drivit kravet på att hela
              landet ska leva. Det innebär att vi också ska ha jobb och sysselsättning.
            </seg>
            <seg n="5311ff30">
              Då måste man även ta vara på de utvecklingsmöjligheter som finns
              och den infrastruktur vi har i glesbygden i Norrland och framför
              allt i Norrbotten. Det är en förnybar infrastruktur i form av
              kyla, mörker och snö. Den återkommer varje år och den måste vi
              ta vara på.
            </seg>
            <seg n="af5b373a">
              Karl Leifland har i sin utredning pekat på de utvecklingsmöjligheter
              som ligger i den övnings- och testverksamhet som man med fördel
              kan bedriva i norra Sverige. Det känns angeläget att lyfta fram
              detta. Jag får väl tillfälle att i morgon till ansvarig minister
              framföra dessa krav.
            </seg>
            <seg n="260eaf99">
              När det gäller ersättningsjobben för de eventuella förlorade
              militära jobben måste man från den kommunala sidan få stort inflytande
              över vilka jobb det blir.
            </seg>
          </u>
          <note type="speaker" n="872199af">
            Anf. 211 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-1" n="9eeb6091">
            <seg n="722279cf">
              Fru talman! Lennart Klockares inlägg behöver jag väl egentligen
              inte svara på, utan det var ett stöd för mitt inlägg om att hela
              Sverige inte kan brukas med den politik som förs i dag. Jag är
              tacksam över att få det stödet.
            </seg>
            <seg n="707a3e11">
              Jag uppmanar Lennart Klockare att tillsammans med oss jobba för
              att drabbade orter verkligen får ett inflytande över de kompletteringsarbeten
              som måste komma. Därefter ska vi gemensamt se till och Lennart
              Klockare framför till sin regering att vi får ett utjämningssystem
              i Sverige som innebär att vi kan ha en bra skola, en bra äldrevård
              och en fin barnomsorg även i de områden som ligger bortom Södertälje
              och Uppsala.
            </seg>
          </u>
          <note type="speaker" n="da6c494d">
            Anf. 212 LENNART KLOCKARE (s) replik:
          </note>
          <u who="lennart_klockare_0812e9" xml:id="i-d11342114a6b50b9-1" n="58a305fe">
            <seg n="8fb6817e">
              Fru talman! Jag är helt övertygad om att regeringen, precis som
              man sagt, ordnar detta. Man besökte ju orterna Arvidsjaur, Östersund
              och även andra ställen och berättade om ersättningsjobben. Jag
              är alltså inte orolig för att inte ersättningsjobben kommer. Det
              kommer att ske.
            </seg>
            <seg n="738e9769">
              Jag skulle naturligtvis vilja att de aktuella kommunerna fick
              inflytande över vilken sorts jobb som ska komma till kommunerna
              ifall de mister de militära verksamheterna.
            </seg>
            <seg n="322be8d7">
              Det finns oerhört många utvecklingsmöjligheter i dessa områden.
              Jag vill bara nämna ett sådant, nämligen Vidsel. Där kan man utöka
              den testverksamhet som redan finns och som är helt unik i Europa.
              Där finns ett luftrum som det utan problem går att flyga i dygnet
              runt, vilket inte är fallet på alla ställen. Det är sådana möjligheter
              som även regeringen måste ta till vara, och jag är ganska övertygad
              om att man också kommer att göra det.
            </seg>
          </u>
          <note type="speaker" n="fac27d1f">
            Anf. 213 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-2" n="9eeb6091">
            <seg n="74255c68">
              Fru talman! Jag håller med Lennart Klockare om att det är mycket
              som den här regeringen har missat i fråga om regionalpolitik.
              Framför detta till din regering, precis det som vi är överens
              om.
            </seg>
            <seg n="f6989f91">
              Låt sedan kommunerna ta mycket mera ansvar. Se till att beslutsnivåer,
              till exempel det som gäller strandskydd, tas ifrån Naturvårdsverket
              och flyttas till kommunerna. Det klarar kommunerna själva. Våra
              partikamrater, som är valda på kommunal nivå, har full koll över
              strandskyddet i våra hemkommuner. Det är jag helt övertygad om.
              Likaså bör frågan om rovdjuren flyttas till länsstyrelserna, ned
              på lägre nivåer.
            </seg>
            <seg n="75109bc3">
              Slutligen, när vi ändå är inne på Naturvårdsverket: Utlokalisera
              Naturvårdsverket till Östersund. Det vore jättebra. Bygg också
              ut Räddningsverket och flytta en polisskola till Kristinehamn.
              Lennart Klockare kan väl framföra detta till sina partivänner.
              Då får vi en regionalpolitik som fungerar.
            </seg>
          </u>
          <note type="speaker" n="26c5dfd8">
            Anf. 214 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-2" n="a9aa2aad">
            <seg n="176b5fd9">
              Fru talman! Egentligen är det här en alldeles fantastisk debatt.
              För det första vet vi inte vad vi ska tro om själva sakfrågan,
              om vi börjar med första delen av Runar Patrikssons anförande,
              eftersom vi ju inte riktigt vet vilka orter som skulle drabbas
              av det försvarsförslag som Folkpartiet har. Det är den ena delen.
            </seg>
            <seg n="b29a3c6e">
              Det andra som jag måste reagera på är följande. Det var också
              därför jag begärde replik. Hörde kammaren med vilken avsky Runar
              Patriksson uttryckte att någon verksamhet skulle finnas i Helsingfors
              eller flytta till Helsingfors som en del av detta? Helsingfors
              har också mist platser i försvaret. Är det så orimligt att någonting
              skulle komma till Helsingfors? Är det den största katastrof som
              skulle kunna inträffa i svensk politik?
            </seg>
            <seg n="fabc4edf">
              Det kanske inte bara är timmervägarna det handlar om, Runar Patriksson.
              Det kanske handlar om möjligheter för människor att komma till
              sina arbeten över hela landet och inte bara om timmervägarna.
              Vi kanske skulle ha en bredare syn på infrastrukturen, även hos
              Runar Patriksson.
            </seg>
          </u>
          <note type="speaker" n="0275cc90">
            Anf. 215 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-3" n="9eeb6091">
            <seg n="5040f546">
              Fru talman! Det var bra att höra att du är engagerad i de frågor
              som gäller regionalpolitiken, Börje Vestlund. Du ska ha en ära
              av, Börje, att du är här. Jag vill ha det till protokollet. Den
              enda stockholmare jag kan se i kammaren är Börje Vestlund. Nej,
              förlåt. Här satt det en till. Välkommen!
            </seg>
            <seg n="d3dbd8d2">
              Det hade varit trevligt om Helsingforssbänken hade varit mer
              välbesatt när regionalpolitiska frågor tagits upp. Varje gång
              jag under sex år har fått ta regionalpolitisk debatt har den lyst
              ganska tom.
            </seg>
            <seg n="b7c8384b">
              Nu får vi väl hoppas på att Expressen och Aftonbladet i morgon
              skriver på första sidan: En argsint värmlänning ansåg från talarstolen
              i riksdagen att vi nu skulle försöka fördela mer och utlokalisera
              mer i Sverige. Tror du att det blir så, Börje?
            </seg>
          </u>
          <note type="speaker" n="3d76b32f">
            Anf. 216 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-3" n="a9aa2aad">
            <seg n="a8ea71bd">
              Fru talman! Det finns en attityd i det här huset och den här
              kammaren så fort man diskuterar utlokalisering. Jag tycker att
              vi ska utlokalisera en del av verksamheten. Men man ska göra det
              med förstånd. Jag tycker inte att man varje gång det kommer på
              tal att man ska göra det automatiskt ska säga att det alltid ska
              utlokaliseras från Helsingfors.
            </seg>
            <seg n="faf018b5">
              Helsingfors har också en arbetsmarknad med problem. Helsingfors
              kan inte bara vara det kar som man hela tiden kan ösa ur för att
              klara regionalpolitiken ute i landet. Man måste vara med och fördela
              just för att hela landet ska leva. Det är inte bara en del av
              landet utan hela landet som ska leva.
            </seg>
          </u>
          <note type="speaker" n="39cdaf26">
            Anf. 217 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-4" n="9eeb6091">
            <seg n="6806a94d">
              Fru talman! Jag hann inte med vägen och timmervägen i min förra
              replik. Jag kommer tillbaka nu, Börje. Jag sade i mitt anförande
              att vägen ska kunna bära papper och timmer till och från sågverken
              och bära skolbussen. Personbil går skapligt att använda nästan
              året om hos oss. Det är inte så där väldigt bra, men det går någorlunda.
              Det sade jag faktiskt. Jag håller med dig, Börje. Vi får inte
              heller glömma persontransporterna i glesbygdsområdena i Sverige.
            </seg>
            <seg n="0b4f9886">
              Sedan till frågan om utlokaliseringar. Jag har koll på ca 130
              statliga verk. Det finns ett i Göteborg, tror jag. Det finns några
              runtom i Sverige. Problematiken kan väl ändå inte vara sådan i
              Helsingfors i dag att vi måste börja återlokalisera från glesbygdsstäderna
              och länen till Helsingfors? Jag tror inte att så ska bli fallet.
            </seg>
          </u>
          <note type="speaker" n="88e3ea92">
            Anf. 218 JOHNNY GYLLING (kd):
          </note>
          <u who="johnny_gylling_252152" xml:id="i-a1b2f111b6a3969b-0" n="a617cca2">
            <seg n="70933bd9">
              Fru talman! Jag vill anknyta till vad min kollega Runar Patriksson
              sade. En tredjedel av oss på Blekingebänken är på plats här i
              kammaren. Det är bra, säger Runar Patriksson.
            </seg>
            <seg n="f4063c79">
              Fru talman! Jag vill ägna min tid åt kommunikationer i sydöstra
              Sverige. För snart 30 år sedan pendlade jag mellan min hemstad
              Karlskrona och Västervik i ett års tid med buss och med tåg. Det
              är 24 mil på landsvägen. Men resan tog sju timmar för mig.
            </seg>
            <seg n="8ef4e5f7">
              Jag tittade i dag hur lång tid det tar att resa samma sträcka
              med buss och tåg. Det har skett stora framsteg på nästan 30 år.
              Det tar 56 timmar i dag. Det har rättare sagt inte skett så stora
              framsteg, fru talman.
            </seg>
            <seg n="e299a8f5">
              Att resa i eller genom sydöstra Sverige är inte lätt. Det är
              en vit fläck på de infrastrukturkartor som regeringen presenterar.
              Det senaste är Godstransportdelegationens rapport där staten uppmanas
              att satsa på tre hamnregioner i Sverige. Gissa vilken som saknas.
              Rätt svar är den sydöstra.
            </seg>
            <seg n="f1639383">
              I den regeringsförklaring statsministern avgav i september 2003
              framhölls de nya tillväxtmöjligheterna i Östersjöregionen med
              Polens och de baltiska staternas inträde i EU. Men Göran Persson
              glömde bort att koppla det till att infrastrukturen behöver förbättras
              för att man ska kunna utnyttja tillväxtmöjligheterna.
            </seg>
            <seg n="58feab53">
              Ett av EU:s syften är frihandel. Frihandel kräver bra transporter.
              Vilken region ligger närmast de stora nya marknaderna med nästan
              uppemot 50 miljoner nya EU-medlemmar? Jo, det är just sydöstra
              Sverige.
            </seg>
            <seg n="91965f71">
              Man borde dra några slutsatser av detta: Bygg ut infrastrukturen
              i sydost, och koppla ihop Sverige med Polen och Baltikum.
            </seg>
            <seg n="7c714d95">
              Jag vill räkna upp några konkreta åtgärder som regeringen borde
              satsa på:
            </seg>
            <seg n="43c1bf49">
              Detta är vad jag anser att man borde göra. Vad händer i verkligheten?
              Jo, E 22 försenas. Öster om Karlskrona är den helt utanför den
              nuvarande planen. Järnvägen utanför Karlskrona och Emmaboda är
              urusel. Tågen skakar sönder, och upprustningen skjuts framåt i
              tiden av Banverket.
            </seg>
            <seg n="fc1295a3">
              Pendlingen mellan de tre högskoleorterna är oerhört viktig för
              tillväxten i den här regionen. Då säger någon: Men Blekinge Kustbana
              får i varje fall en elektrifiering. Det ska ni väl vara nöjda
              med. Först och främst är det väldigt sent. Det har varit på tal
              i många år. Det har under tiden blivit dyrare. Nu till och med
              ifrågasätts projektet när det finns mer angelägna saker att satsa
              på.
            </seg>
            <seg n="56941574">
              Varför är det så här i sydöstra Sverige? En förklaring kan vara
              att det finns för dåligt underlag till beslutsfattarna, till exempel
              till regeringen eller riksdagen. Trafikverkens mätningar är gamla.
              Man bygger sina antaganden på gamla siffror och gamla utredningar.
            </seg>
            <seg n="8e379f94">
              Man tar inte hänsyn till att Blekingehamnarna till exempel ökade
              sin transportmängd med 30 % förra året, och de fortsätter att
              växa. Man tar inte hänsyn till att Karlshamns hamn är Sveriges
              sjunde största eller att Karlskrona är den närmaste hamnen för
              Gdynia och Gdansk, som är Polens port mot Östersjön. Man glömmer
              att man i Polen satsar på motorvägsupprustning söderut.
            </seg>
            <seg n="d8648a66">
              En uppmaning till Ulrica Messing är att rita in sydöstra Sverige
              på infrastrukturkartan och koppla ihop Sverige med de nya EU-länderna.
              Nu är tyvärr inte ministern här och kan svara på detta. Men jag
              såg att på talarlistan finns hennes partikamrat Krister Örnfjäder,
              som ju kommer från just den trevliga staden Västervik i sydöstra
              Sverige. Jag hoppas att jag får stöd för mina tankar här.
            </seg>
          </u>
          <note type="speaker" n="3665ca9f">
            Anf. 219 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-4" n="a9aa2aad">
            <seg n="96ba6b79">
              Fru talman! Jag vill fråga Johnny Gylling en sak. Jag blir ibland
              lite bekymrad när vi diskuterar EU-perspektivet i det här sammanhanget
              handeln över Östersjön. Det verkar vara en stor konkurrens om
              på vilket sätt man ska bedriva handeln och var man ska bedriva
              den. Det är många som vill göra sig till centrum för Östersjön.
            </seg>
            <seg n="5db29c65">
              Om jag skulle formulera en fråga skulle jag säga så här: Varför
              skulle det vara så självklart att just sydöstra Sverige ska vara
              centrum i stället för Skåne eller andra delar av landet, till
              exempel Östergötland eller möjligen Helsingforss- och Mälardalsregionen?
              Varför skulle det vara det mest naturliga?
            </seg>
            <seg n="a2abe021">
              Jag vill också kommentera en annan sak. Man har ju valt att bygga
              ut den där hamnen, och det är kanske just det som man behöver
              fundera över. På vilket sätt ska vi ha det i sammanhanget med
              hamnfrågor kontra infrastrukturen i framtiden? Det kanske inte
              är det smartaste sättet som vi har haft i dag.
            </seg>
          </u>
          <note type="speaker" n="304553a1">
            Anf. 220 JOHNNY GYLLING (kd) replik:
          </note>
          <u who="johnny_gylling_252152" xml:id="i-a1b2f111b6a3969b-1" n="a617cca2">
            <seg n="87894cdb">
              Fru talman! När det gäller konkurrensen mellan olika delar av
              Sverige som vill dra transporter till sig tycker jag och mitt
              parti att det är någonting som i huvudsak marknaden ska styra.
              Där det växer av sig självt där ska man underlätta! Självfallet
              finns det många förbindelser i Mälardalsområdet med till exempel
              Baltikum. Det gör det också i Skåne. Det finns ingen motsättning
              mellan det här.
            </seg>
            <seg n="b9e7fcb1">
              Men vi som bor och lever i sydöstra Sverige, framför allt Blekinge,
              har under många år känt av en ökning av transporter som har skett
              av sig själv. Det är den vi måste bejaka nu. Regeringen måste
              se till att det finns möjligheter att samverka mellan transportslagen,
              och satsa på infrastrukturen.
            </seg>
          </u>
          <note type="speaker" n="fa675528">
            Anf. 221 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-5" n="a9aa2aad">
            <seg n="cdf49005">
              Fru talman! Det är ju det här som blir fel, Johnny Gylling. Om
              marknaden bestämmer sig för att den vill ha transporter genom
              ett visst stråk i Sverige så ska vi plötsligt med det system vi
              har i dag och det kan vi ju alltid diskutera i en annan debatt
              låta staten Sverige och skattebetalarna ställa upp. Då säger man:
              Nu bygger vi infrastruktur bara för att marknaden tycker att vi
              ska hamna med de här investeringarna här!
            </seg>
            <seg n="22e1478a">
              Jag tycker inte att det håller ihop, Johnny Gylling. Oaktat vad
              vi har för syn på infrastrukturen så har den ju en lång planeringstid.
              Därför måste man se till att det i grunden utreds och tas reda
              på hur det ska bli för att man ska kunna genomföra något. Då kan
              man inte säga att här ska vi bygga bara därför att marknaden just
              nu önskar ha det här! Man vet ju inte om marknaden kommer att
              finnas kvar just här i framtiden. Det har man liten kunskap om.
              Det finns många exempel på detta runtom i vårt land.
            </seg>
          </u>
          <note type="speaker" n="7d8eb97a">
            Anf. 222 JOHNNY GYLLING (kd) replik:
          </note>
          <u who="johnny_gylling_252152" xml:id="i-a1b2f111b6a3969b-2" n="a617cca2">
            <seg n="85cef999">
              Fru talman! Det finns två ytterligheter i det här med var man
              ska bygga sina transportstråk. Den ena är att man har en statlig
              politik som bestämmer allting och talar om exakt vilka hamnar
              som ska finnas och vilka vägar som är viktigast. Den andra är
              att man låter marknaden bestämma till hundra procent. Jag har
              inte förespråkat någon av dessa ytterligheter, utan det måste
              finnas en balans.
            </seg>
            <seg n="2ad2abc6">
              Nu har vi nya EU-länder, bland andra Polen med nästan 40 miljoner
              människor. Den närmaste hamnen är Karlskrona. Det finns en utvecklad
              färjelinje sedan ungefär 15 år. Då är det konstigt att varken
              regeringen, trafikverken eller den utredning som jag nämnde tidigare
              tar någon som helst hänsyn till att vägarna snart är överfulla
              med lastbilar i Blekinge. Någonting måste göras.
            </seg>
          </u>
          <note type="speaker" n="a778cdf7">
            Anf. 223 HÅKAN LARSSON (c):
          </note>
          <u who="hakan_larsson_d5f45d" xml:id="i-fb15054adda8c9bd-0" n="9c2ce83c">
            <seg n="9333a922">
              Fru talman! Motsättningarna mellan olika regioner i vårt land
              har tyvärr skärpts under senare år. Vi har fått en ibland ganska
              olustig diskussion, där Helsingforssregionen ställs mot övriga
              Sverige främst mot det glesare bebyggda Norrland. Motsättningarna
              förstärks av den allt större mediekoncentrationen till huvudstaden.
              Men verkligheten, synen på Sverige och världen, ter sig inte riktigt
              likadan om man har Krokom som sin horisont, som jag, eller ser
              världen i ett Helsingforssperspektiv.
            </seg>
            <seg n="e00642c8">
              Detta är en allvarlig utveckling. Redan Axel Oxenstierna förklarade
              på 1600-talet att i Norrland hava vi vårt Indien om vi ser till
              att nyttja det. Den gamle rikskanslern såg områdena uppe i norr
              som en råvaruproducerande region som det gällde att exploatera.
              Han såg på den norra delen av landet ungefär på samma sätt som
              England och Spanien såg på sina kolonier Indien och Amerika.
            </seg>
            <seg n="73a498a3">
              Det vidsträckta Norrland levererar fortfarande resurser som skog,
              malm och vattenkraft för enorma värden till storsamhället. Nettoexportvärdet
              beräknades år 2001 uppgå till 75 miljarder kronor för Norrland,
              vilket är klart högre per sysselsatt än landets genomsnitt.
            </seg>
            <seg n="7ad18d7e">
              Under långa perioder som för närvarande, exempelvis har norra
              Sverige dessutom levererat ung, utbildad arbetskraft till landets
              södra delar. Enbart under de senaste tio åren har ungefär 15 000
              ungdomar flyttat från Norrland till övriga Sverige. Därmed har
              Norrland investerat ungefär 50 miljarder kronor i övriga landet,
              inte minst i form av erlagda utbildningskostnader.
            </seg>
            <seg n="c3ec339e">
              Ändå framställs detta Norrland oftast som en tärande del av Sverige
              en region som tros hanka sig fram på bidrag från söder. Det är
              naturligtvis en djupt orättvis bild, som har sin grund i de närmast
              koloniala strukturer som har formats under århundraden och som
              förstärks av mediekoncentrationen.
            </seg>
            <seg n="6057ab42">
              Det är hög tid att vi börjar avveckla de här strukturerna och
              ger alla delar av landet likvärdiga förutsättningar att utvecklas.
              Tyvärr finns det fortfarande bara små tecken på att så sker.
            </seg>
            <seg n="488cbc38">
              Ett aktuellt och upprörande exempel, som Runar Patriksson tog
              upp här, är det förslag som nu finns inför försvarsbeslutet om
              att bland annat lägga ned den väl fungerande Östersundsgarnisonen
              vackert tal om sammanhållna garnisoner och regionala hänsyn till
              trots. I ett slag är man beredd att ta bort den största statliga
              etableringen i Jämtlands län. Man vill flytta väl fungerande toppmoderna
              skolor i Östersund som man har investerat miljardbelopp i och
              bygga upp samma verksamhet i Halmstad och Skövde även det förmodligen
              till miljardbeloppskostnader. Det är en omvänd regionalpolitik.
            </seg>
            <seg n="b24e5485">
              Fru talman! Det är dags för en helhetssyn på Sverige. Jag vill
              lyfta fram några konkreta förslag för att bryta den centralistiska
              utvecklingen.
            </seg>
            <seg n="d35611b0">
              Ett exempel som vi från Centerpartiet har fört fram är att vi
              vill förändra skattesystemet så att kommuner och landsting får
              behålla en större del av sina egna skattebaser för att öka självbestämmandet
              och minska bidragsberoende och rundgång via statskassan.
            </seg>
            <seg n="874ffda5">
              Ett annat förslag är att en del av de stora värden som vattenkraften
              genererar måste få stanna i de bygder som har släppt till sina
              forsar till storsamhällets elbehov. Skogslänens elproduktion genererar
              varje år ungefär 12 miljarder kronor i energiskatter till statskassan.
              Det borde vara hög tid att vattenkraftskommunerna får en rimlig
              del av det värdeskapande som man bidrar till i det gemensamma
              samhällsbygget.
            </seg>
            <seg n="da94d257">
              Att en kommun som Ragunda, där 10 % av landets vattenkraft produceras,
              ska tvingas ha landets högsta kommunalskatt och ständigt kämpa
              med nedskärningar i ekonomin är absurt. Hade Ragunda legat i Norge
              skulle man ha fått en rättmätig del av de värden som produceras
              lokalt och haft resurser att utveckla sina bygder på ett helt
              annat sätt.
            </seg>
            <seg n="780687e7">
              En annan åtgärd som jag gärna vill se förverkligad är att inkomster
              från utboägd skog beskattas i den kommun där skogen finns och
              inte där ägaren råkar vara skriven. Även på det sättet överförs
              i dag stora summor från glesbygden till de tätare befolkade delarna
              av landet.
            </seg>
            <seg n="f8bd6447">
              Omlokalisering av statlig verksamhet har diskuterats. Det är
              också viktigt. Det är naturligtvis inte bra för Helsingfors eller
              för någon att koncentrera 7080 % av alla statliga jobb till en
              region. Jag tror att vi skulle kunna göra oerhört mycket med modern
              teknik för att hela landet skulle kunna få tillgång till dessa
              kvalificerade arbetstillfällen. På det sättet skulle vi kunna
              bredda arbetsmarknadsregionerna.
            </seg>
            <seg n="793256b9">
              Infrastrukturen diskuteras också. Jag kan hålla med dem som föreslår
              att riksväg 45 ska få Europavägsstatus. Jag har skrivit en motion
              om det också. Det är viktigt. Den går genom inlandet och skulle
              kunna bli en ännu starkare pulsåder, inte minst för turismen.
            </seg>
            <seg n="73fd967d">
              Rikstrafiken, som upphandlar och medfinansierar interregional
              trafik, har i dag ekonomiska problem. Det finns stora besparingsprogram.
              De 30 miljoner som finns i budgeten räcker inte. Nu hotas exempelvis
              mittlinjen SundsvallÖstersund och nabotrafiken TrondheimÖstersund.
              Det är viktigt att vidta åtgärder mot detta.
            </seg>
            <seg n="365c5f46">
              Till slut vill jag också understryka vikten av ett förbättrat
              företagsklimat och ge alla våra fantastiska företagare möjlighet
              att utveckla sina företag. Då måste man ha tillgång till kapitalförsörjning.
            </seg>
            <seg n="2dd454c6">
              Det är dags att vi tar hela Sverige i bruk, som Runar Patriksson
              sade. Det tjänar Helsingfors, Jämtland och hela landet på.
            </seg>
          </u>
          <note type="speaker" n="b0fd60c3">
            Anf. 224 SYLVIA LINDGREN (s) replik:
          </note>
          <u who="sylvia_lindgren_b30421" xml:id="i-71bcbf90b2d06799-0" n="ba96abea">
            <seg n="0c1b8761">
              Fru talman! Många av de frågor som Håkan Larsson tog upp här
              har varit med i tidigare regionalpolitiska debatter. Det var också
              en interpellationsdebatt för inte så hemskt länge sedan med Ulrica
              Messing där detta med Axel Oxenstierna berördes om jag inte minns
              helt fel.
            </seg>
            <seg n="96b7b420">
              Det är väl självklart, Håkan Larsson, att den regionala utvecklingspolitiken
              inte kan ha geografiska avgränsningar. Den måste utgå ifrån de
              lokala arbetsmarknadsregionernas funktionssätt och bedrivas i
              såväl gles- och landsbygd, små och medelstora städer som storstäder.
              Motivet för att bedriva en regional utvecklingspolitik i alla
              delar av landet är bland annat att den nationella tillväxten utgörs
              av summan av den tillväxt som skapas lokalt och regionalt. Jag
              tycker att det är olyckligt att skapa motsättningar mellan regioner
              i de här sammanhangen.
            </seg>
            <seg n="cb544f12">
              När det gäller elförbrukning, nedsättning av sociala avgifter
              och dylikt måste en del åtgärder vidtas, och en hel del är också
              gjort. Vill Håkan Larsson ta bort dem?
            </seg>
          </u>
          <note type="speaker" n="be86c19f">
            Anf. 225 HÅKAN LARSSON (c) replik:
          </note>
          <u who="hakan_larsson_d5f45d" xml:id="i-fb15054adda8c9bd-1" n="9c2ce83c">
            <seg n="7cd5f67f">
              Fru talman! Jag förstod inte riktigt vad Sylvia Lindgren menade
              med det där. Vi vill inte alls ta bort de olika regionalpolitiska
              åtgärderna. Däremot vill vi öka det lokala bestämmandet över de
              lokala resurserna och ge alla regioner likvärdiga förutsättningar
              för utveckling. Likvärdiga förutsättningar är inte lika. Man måste
              utgå från den situation som de olika regionerna befinner sig i.
              Norra Sveriges inland, som jag har diskuterat här, har till exempel
              inte de likvärdiga förutsättningar som skulle kunna ge denna region
              ett väldigt lyft framöver. Jag hoppas att vi ska få gehör för
              en rad konkreta förslag framöver.
            </seg>
          </u>
          <note type="speaker" n="e72b8bfd">
            Anf. 226 SYLVIA LINDGREN (s) replik:
          </note>
          <u who="sylvia_lindgren_b30421" xml:id="i-71bcbf90b2d06799-1" n="ba96abea">
            <seg n="1392d0a5">
              Fru talman! Jag förutsätter att arbetet med utlokaliseringar,
              omlokaliseringar och nylokaliseringar drivs i rätt riktning i
              regeringen och att man gör noggranna överväganden. Det är viktigt
              att man har som utgångspunkt att myndigheterna ska kunna bedriva
              sitt arbete effektivt på de tilltänkta lokaliseringsorterna. Det
              måste vara en avgörande del i det sammanhanget.
            </seg>
            <seg n="390def50">
              Fru talman! Vi har vid flera olika tillfällen diskuterat vattenkraftsvinsterna
              här i kammaren. Det ger också motsättningar att bygga vidare på
              detta. Det finns i dag en nedsatt del när det gäller elförbrukningen
              i vissa kommuner. Det gäller även regional nedsättning av sociala
              avgifter i vissa delar av Norrland.
            </seg>
            <seg n="81e8db43">
              Helheten måste ses över i de olika sammanhangen. Det är helheten,
              Håkan Larsson, som är den viktiga delen, inte att skapa motsättningar.
            </seg>
          </u>
          <note type="speaker" n="273d2ed7">
            Anf. 227 HÅKAN LARSSON (c) replik:
          </note>
          <u who="hakan_larsson_d5f45d" xml:id="i-fb15054adda8c9bd-2" n="9c2ce83c">
            <seg n="df0c8c19">
              Fru talman! Jag vill inte skapa motsättningar. Jag har ju pekat
              på att motsättningarna växer mellan de olika regionerna i Sverige
              i dag. Då måste man föra en politik som minskar dessa klyftor
              och överbryggar dem. Då måste man utgå från de lokala förhållandena.
            </seg>
            <seg n="ec293acd">
              Sylvia Lindgren hoppas att omlokalisering och utlokalisering
              går i rätt riktning. Det hoppas jag verkligen också. Det har hänt
              så oerhört lite. 7080 % av alla statliga jobb är fortfarande lokaliserade
              till Helsingforssregionen. Samtidigt är man beredd att ta bort
              den största statliga lokaliseringen i Jämtland i ett enda slag.
              Det är en politik som leder till en centralisering, och det är
              oacceptabelt.
            </seg>
            <seg n="91b66791">
              När det gäller vattenkraftsåterbäring är det inte mer än rätt
              att de bygder som har släppt ifrån sina forsar och det går ut
              över fiske, turism, skogsbruk och så vidare får del av de stora
              värden som skapas där. Det är bara att titta på Norge så ser man
              vad det kan innebära för många bygder i glesbygd och fjällbygd.
              Det kan hjälpa till att skapa en väldigt bra utveckling i de här
              bygderna.
            </seg>
          </u>
          <note type="speaker" n="955b449c">
            Anf. 228 BÖRJE VESTLUND (s):
          </note>
          <u who="borje_vestlund_fc77bc" xml:id="i-fbbf791bcc219a63-6" n="a9aa2aad">
            <seg n="15e92ee6">
              Fru talman! Jag skulle kunna haka på där Håkan Larsson slutade.
              Jag instämmer i Håkan Larssons huvudtes, nämligen att man måste
              ha en regionalpolitik som hänger ihop över hela landet. Det måste
              även gälla våra storstäder. Vi i Helsingforssregionen vill gärna
              vara med och bidra till detta. Det gör vi inte minst genom den
              kommunala skatteutjämning som kommer att behandlas här om några
              dagar. Där bidrar vi på ett sätt till att man får samma möjligheter
              att bedriva kommunal verksamhet. Det är ett exempel. Det finns
              många andra exempel också.
            </seg>
            <seg n="69491564">
              Problemet för Helsingforssregionen är att vi inte konkurrerar
              med övriga landet i speciellt många frågor. Det är väl egentligen
              när det gäller just de statliga jobben, vilket jag återkommer
              till. Vi konkurrerar oftast med andra storstäder. Det gör också
              att vi är väldigt unika. Det handlar inte om huruvida företagen
              vill lägga verksamheten i Helsingfors eller i någon annan del
              av landet, utan det handlar om huruvida man vill lägga den i Helsingfors
              eller i S:t Petersburg. Det är den verklighet vi lever i och har
              att hantera i Helsingforssregionen.
            </seg>
            <seg n="d2ed0144">
              Det är ändå så att vi är beroende av övriga landet, men det övriga
              landet är också beroende av Helsingforssregionen. Det måste därför
              finnas förutsättningar för att Helsingforssregionen ska kunna
              klara sig. I det sammanhanget kan man inte låta bli att påtala
              de särskilda problem som finns i en storstadsregion. Ibland har
              de uppstått genom felplaneringar och ibland genom att människor
              väljer att bosätta sig här. Det är problem som hela tiden finns
              och kostar storstadsregionernas skattebetalare väldigt mycket
              pengar årligen. Andra skattebetalare kommer oftast undan detta.
            </seg>
            <seg n="50be9631">
              Jag tänker till exempel på hemlösheten som är betydligt större
              i storstadsregionerna. Jag tänker till exempel på att den fysiska
              planeringen ofta är mycket mer komplicerad och kräver mycket speciella
              lösningar på grund av den täta bebyggelsen. Jag tänker till exempel
              på att det i de flesta större städer i Sverige har funnits stora
              mentalsjukhus under många år. Det har gjort att många av de psykiskt
              sjuka finns här. Vi har också ofta en koncentration av missbruk.
              Ibland finns det också felaktigt planerade fysiska miljöer som
              tar åratal att återställa, och ibland är det kanske omöjligt.
              På väldigt många håll finns det också en besvärande segregation
              som det tar lång tid och kräver mycket resurser att få bort.
            </seg>
            <seg n="4b911978">
              Vår arbetsmarknad består inte av industrin. Det finns nästan
              inga industrijobb kvar i Helsingforssregionen. Det finns en tjänstesektor.
              Där finns de välutbildade människorna, men tjänstesektorn består
              också av lågavlönade människor som städar, lagar mat, serverar
              mat och servar på olika sätt.
            </seg>
            <seg n="4dd48ed3">
              Det är väldigt viktigt att man kommer ihåg också det perspektivet
              när man pratar om tjänstesektorn.
            </seg>
            <seg n="d43e5aa7">
              I det sammanhanget måste man också säga att det är de här jobben
              som vi vill slå vakt om när vi talar om de statliga jobben. Man
              kan ha lyckats återanpassa någon som under en längre tid har varit
              sjukskriven och som kanske fått ett sådant arbete. Jag skulle
              kunna berätta om en kvinna som jag hade kontakt med häromdagen
              och som precis hade fått ett jobb på en statlig myndighet efter
              en lång sjukskrivningsperiod, men hennes arbetsplats kommer att
              utlokaliseras. Hur ska vi förklara för henne att hennes arbetsplats
              har utlokaliserats, av något skäl som hon inte kan förstå. Hon
              har länge kämpat med sin sjukskrivning och har nu äntligen fått
              tillbaka sitt jobb.
            </seg>
            <seg n="21bb880b">
              Det är rimligt att man i viss mån utlokaliserar statliga myndigheter
              från Helsingforssregionen, men också vi har en arbetsmarknad.
              Vi har i dag inte en lägre arbetslöshet än vad man har i landet
              i övrigt. Vi ligger i dag ungefär på riksgenomsnittet. Detta gör
              naturligtvis att vi måste slåss för våra arbetstillfällen. Dessa
              består väldigt ofta av av jobb inom de här myndigheterna.
            </seg>
            <seg n="d583f839">
              Vem ska rädda Helsingforssregionen när den mister sina arbetstillfällen?
              I vilka tidningar stod det att 3 000 jobb på mindre än sex månader
              försvann från Kista industriområde? Det var vad som hände 1994.
              Det stod inte en rad i tidningarna om detta. För att vi ska kunna
              ha en regionalpolitik måste den hänga ihop i hela landet. Man
              kan inte säga att det bara är en del av vårt land som hela tiden
              ska ge. Vi måste också ha en politik som hänger ihop i hela landet.
            </seg>
          </u>
          <note type="speaker" n="3cc11f84">
            Anf. 229 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-5" n="9eeb6091">
            <seg n="59608d12">
              Fru talman! Ja, vilka ska rädda Helsingfors? Jag tycker att det
              låter lite häftigt när Börje Vestlund här säger att en stockholmare
              nu ska rädda Helsingfors. Jag har i mitt anförande om utflyttning
              för att hela Sverige ska leva inte sagt ett enda ord om att vi
              inte stöder Helsingfors. Folkpartiet vill hjälpa till med att
              rädda Helsingfors med ett Helsingforsspaket i 25-miljardersklassen.
              Där finns ringleder, citytunnlar, getingmidjor och allt som behövs
              runtomkring Helsingfors för infrastrukturen. Men är Börje Vestlund
              beredd att gå till sin regering och säga till den att återinföra
              etableringsstödet i glesbygdsområdena A och B, vilket skulle innebära
              ett etableringsstöd om 20 % till både nya arbetstillfällen och
              investeringar som tidigare helt plötsligt togs bort ur den nuvarande
              budgeten? Det betydde otroligt försämrade möjligheter trots den
              dåliga infrastruktur som finns i Glesbygds-Sverige.
            </seg>
          </u>
          <note type="speaker" n="0cbb52d2">
            Anf. 230 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-7" n="a9aa2aad">
            <seg n="16dfddaf">
              Fru talman! Runar Patriksson har ju en förmåga att i alla sammanhang
              koppla ihop tillväxten i glesbygden med infrastrukturen. Den är
              säkert viktig, men det är inte enbart den som är viktig. Jag måste
              erkänna min okunskap om etableringsstödet. Jag kan ingenting om
              det, så jag ber att få passa i just den frågan, men jag skulle
              vilja göra följande påstående: Man kan inte använda den argumentationen
              att man bara därför att man har tagit bort glesbygdsstödet ska
              vara beredd att föra över viktiga delar av Helsingforss arbetsmarknad
              till det övriga landet. Det håller inte, Runar Patriksson.
            </seg>
          </u>
          <note type="speaker" n="a986bae5">
            Anf. 231 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-6" n="9eeb6091">
            <seg n="ebd3a4d3">
              Fru talman! Vi är helt överens om det. Jag talade i mitt anförande
              om den nya typen av regionalpolitik, som jag kallade en omvänd
              regionalpolitik. Vi börjar nu att återflytta arbetstillfällen
              från Karlstad till Göteborg och från Karlstad till Helsingfors.
              Jag tycker verkligen att det är lite obegripligt.
            </seg>
            <seg n="51850777">
              Jag har vidare en fråga till Börje Vestlund. Det förs nu diskussioner
              om att bland annat Naturvårdsverket kan flyttas till Östersund.
              Tror Börje Vestlund att det vore bra att Naturvårdsverket kom
              närmare till naturen och att det kanske skulle leda till vettigare
              beslut?
            </seg>
          </u>
          <note type="speaker" n="f2f9c216">
            Anf. 232 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-8" n="a9aa2aad">
            <seg n="7a6f4f96">
              Fru talman! Huruvida det blir vettigare beslut eller ej beroende
              på var myndigheten ligger tillåter jag mig att inte ha någon uppfattning
              om. Det är faktiskt de som sitter på myndigheten som fattar besluten.
              Men jag tycker att en del av den statliga verksamheten inte ska
              ligga i Helsingfors. Man måste dock se till helheten när man bedömer
              vilka myndigheter man ska flytta ut. Utflyttningar kan i olika
              sammanhang drabba Helsingfors väldigt hårt. Det är inte så att
              alla anställda på myndigheterna är personer som lätt kan få jobb,
              utan det kan bli fråga om en mycket lång arbetslöshet.
            </seg>
            <seg n="a5b81de0">
              Jag kan inte tro att det kan vara positivt att vara arbetslös
              oavsett om man bor i Töcksfors eller i Kista. Det är nog lika
              illa på båda ställena.
            </seg>
          </u>
          <note type="speaker" n="97376f1d">
            Anf. 233 JÖRGEN JOHANSSON (c) replik:
          </note>
          <u who="jorgen_johansson_f30e7a" xml:id="i-5f0053701696d584-0" n="4f5db938">
            <seg n="099fb9b1">
              Fru talman! Jag vill ta upp en regional fråga inom HelsingforsMälar-regionen.
              Vi har en gemensam arbetsmarknad i HelsingforsMälardalen, och
              som jag upplever det avlastar vi Helsingforss bostadsmarknad i
              den inre delen av Mälardalen. Mälarbanan är utbyggd, men vi har
              i dag problem. ABB-chefer pratar bland annat om att flytta verksamheter
              från Västerås på grund av att trafiken på Mälarbanan är överbelastad.
              Dels är det många som åker på den, dels är sträckan TomtebodaKallhäll
              i Helsingfors en propp som försenar tågen. Det har där aviserats
              en utbyggnad, som om den går fort ska kunna vara genomförd år
              2013. Det är helt oacceptabelt om man ska klara den inomregionala
              regionalpolitiken. Det innebär att verksamheter ska flytta från
              den inre delen av Mälardalen till Helsingfors. Vilken möjlighet
              har man från s-sidan att motverka det här?
            </seg>
          </u>
          <note type="speaker" n="5c5c8970">
            Anf. 234 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-9" n="a9aa2aad">
            <seg n="e9fb0d26">
              Fru talman! Jag tror att Jörgen Johansson och jag är helt överens
              i den frågan. Mälardalen är i varje fall i stor utsträckning en
              gemensam arbetsmarknadsregion. Det kan säkert göras mer.
            </seg>
            <seg n="3aa0ddf9">
              Den stora haken har varit Mälartunneln. Den är ett exempel på
              de komplicerade fysiska projekt som man måste genomföra och som
              gör att det blir extra kostsamt och besvärligt i den tätbebyggda
              storstaden. Detta kommer att ta sin tid, men det är ett av de
              infrastrukturprojekt som är mest prioriterade enligt det beslut
              som vi fattade i kammaren den 16 juni.
            </seg>
            <seg n="eb4538b7">
              Det är nog väldigt svårt att genomföra det här projektet fortare.
              Jag hoppas verkligen att vi kan föra en dialog omkring att vi
              ska kunna klara det under den angivna tiden, men jag tror inte
              att någon kan kräva att det ska ska kunna gå fortare än det gör
              just nu.
            </seg>
          </u>
          <note type="speaker" n="f675eeec">
            Anf. 235 JÖRGEN JOHANSSON (c) replik:
          </note>
          <u who="jorgen_johansson_f30e7a" xml:id="i-5f0053701696d584-1" n="4f5db938">
            <seg n="be9ed62b">
              Fru talman! Problemen är ju större än så. Det gäller dels Getingmidjan,
              dels sträckan TomtebodaKallhäll. Därtill kommer situationen i
              Helsingfors, där SL-tågen har företräde till spåren framför de
              tåg som kommer utifrån landet. Det är en fråga som dels påverkar
              den inomregionala balansen i HelsingforsMälardalen, dels påverkar
              hela landets tågtrafik. Som jag ser det är det en fråga av både
              nationellt och regionalt intresse.
            </seg>
          </u>
          <note type="speaker" n="c15b5a32">
            Anf. 236 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-10" n="a9aa2aad">
            <seg n="8b3e8b37">
              Fru talman! Låt mig om detta också säga att Mälartunneln som
              sådan är en förhållandevis ny idé. Den har inte funnits i tankevärlden
              under mer än fem, sex år. Jag tycker trots allt att man har gått
              fram ganska fort med den.
            </seg>
            <seg n="1a99e918">
              Låt mig också säga att Jörgen Johansson självklart har rätt,
              men sträckan TomtebodaKallhäll ligger längre fram i infrastrukturplaneringen.
              Den behöver inte ligga före, av den anledningen att så länge tunneln
              inte har byggts färdig finns det inte heller något behov av spåren
              där, för de har ingenstans att ta vägen. Det är väl det som är
              problemet.
            </seg>
            <seg n="9cd34f90">
              När det gäller SL-tågen vill jag säga att vi nu har en utredning
              som håller på att bearbetas inför den nya transpolitiska proposition
              som kommer nästa år. För närvarande gäller de nämnda förutsättningarna,
              och att snabbt ändra på dem utan att göra närmare analyser tror
              jag skulle bli väldigt komplicerat.
            </seg>
          </u>
          <note type="speaker" n="009d9a39">
            Anf. 237 HÅKAN LARSSON (c) replik:
          </note>
          <u who="hakan_larsson_d5f45d" xml:id="i-fb15054adda8c9bd-3" n="9c2ce83c">
            <seg n="7481e1a2">
              Fru talman! Som tidigare landstingsledamot i Helsingforss läns
              landsting tror jag att jag har viss förståelse för Helsingforss
              läns situation och förhållanden. Vad jag menar är att vi måste
              ha en politik för hela landet, en helhetssyn som utvecklar både
              storstad och landsbygd.
            </seg>
            <seg n="e4d44c9d">
              Här sade Börje Vestlund att det bara är Helsingfors som ger.
              Det ges ju från alla håll. Vi behöver en solidarisk skatteutjämning,
              men det är då inte mer än rätt att tillväxtområdena betalar en
              del för de enorma investeringar som glesbygdsområdena har gjort
              till exempel i att utbilda ungdomar. Det handlar om 50 miljarder
              kronor på tio år, som jag sade tidigare.
            </seg>
            <seg n="d88b02c6">
              Börje är oroad över att omlokalisering av verksamhet ska gå ut
              över Helsingfors. Javisst, men här finns 7080 % av landets statliga
              sysselsättning. Nu är regeringen beredd att i ett slag ta bort
              1 400 jobb från en kommun med 58 000 invånare och med 20 mil till
              närmaste arbetsmarknadsregion. Ser inte Börje Vestlund att det
              är en väldig skillnad i dimension mellan dessa problem vad gäller
              Östersund och vad gäller Helsingfors?
            </seg>
          </u>
          <note type="speaker" n="779d79e4">
            Anf. 238 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-11" n="a9aa2aad">
            <seg n="03a8e670">
              Fru talman! Jo, jag ser att det finns en väldigt stor skillnad
              i dimension. Det gör det visst. Men problemet i resonemanget från
              väldigt många håll och det är möjligen det som irriterar mig och
              väldigt många andra stockholmare så oerhört mycket är att man
              självklart alltid ska flytta ut någonting från Helsingfors. Det
              är väl där den stora diskussionen finns.
            </seg>
            <seg n="8567b0a1">
              Håkan Larsson säger att 7080 % av de statliga jobben finns i
              Helsingfors. Jag kan varken bekräfta eller dementera det, men
              det har han säkert alldeles rätt i. Jag kan bara säga så här:
              Vad ska man då ersätta de jobben med, Håkan Larsson? Vem ska ersätta
              städerskorna, kontoristerna och dem som jobbar på de här jobben
              i Helsingforssregionen? Det skulle jag vilja veta vad Håkan Larsson
              har för svar på. Jag kan nämligen inte se hur vi skulle klara
              det inom vår region så där rakt upp och ned.
            </seg>
          </u>
          <note type="speaker" n="b0ef44c0">
            Anf. 239 HÅKAN LARSSON (c) replik:
          </note>
          <u who="hakan_larsson_d5f45d" xml:id="i-fb15054adda8c9bd-4" n="9c2ce83c">
            <seg n="af02c7b4">
              Fru talman! Det är bra att Börje Vestlund ser skillnaden i dimension.
              Skillnaden är ju att här finns en mycket större arbetsmarknad.
              Jag hoppas att även de här städerskorna har möjlighet att få jobb
              på den arbetsmarknaden. De alternativen finns över huvud taget
              inte i den region jag talar om nu.
            </seg>
            <seg n="775af559">
              För Sveriges utveckling tror jag det är väldigt positivt om man
              kan se till att alla regioner får möjlighet att stärkas och utvecklas,
              att Helsingforss län kanske inte växer så mycket i befolkning
              som man gör i dag mot att andra regioner också kan växa. På det
              viset tjänar Helsingforss län väldigt mycket. Det blir mindre
              överhettning, mindre bostadsbrist och så vidare. Det tjänar hela
              Sverige på.
            </seg>
            <seg n="6c461caa">
              Jag tror att vi måste börja ha den här helhetssynen på landet
              och inte bara se till varje region.
            </seg>
          </u>
          <note type="speaker" n="b5750b23">
            Anf. 240 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-b39a5780a9f26506-0" n="a9aa2aad" next="i-02c41a1ff1eb1b03-0">
            <seg n="39bf2080">
              Fru talman! Varje region ska självklart leva. Men jag tror också
              att varje region mår bäst av att själv skapa sina egna förutsättningar.
              Man kan inte bara säga att man ska ta från en region och ge till
              en annan region och därmed klara de problem som finns i den regionen.
            </seg>
            <seg n="4e28d5a3">
              Kom gärna med förslag på hur vi ska lösa de här problemen. Men
              kom inte och säg: Vi flyttar ut lite grann från Helsingfors, och
              så löser vi alla problem! Det har inte löst några problem någon
              gång. Snarare har det bara ställt upp ännu mer motsättningar.
              Framför allt har det uppstått en motsättning mellan Helsingfors
              och övriga landet som jag beklagar och som oftast tar väldigt
              mycket tid i anspråk.
            </seg>
          </u>
          <note n="fb47aba3">
            Anf. 241 BIRGITTA SELLÉN (c) replik:
          </note>
          <u who="borje_vestlund_fc77bc" xml:id="i-02c41a1ff1eb1b03-0" n="a9aa2aad" prev="i-b39a5780a9f26506-0">
            <seg n="66a7d38e">
              Fru talman! Jag är glad över att stockholmare deltar i den här
              regionalpolitiska debatten, precis som Runar Patriksson sade förut.
              Jag har stått här och pratat regionalpolitik sedan 1998, och det
              har i stort sett varit tomt på Helsingforssbänken. Det är alltså
              glädjande. Vi behöver lära av varandra och lära oss att respektera
              våra olika problem.
            </seg>
            <seg n="778158e4">
              Jag är mycket väl medveten om att överhettningen i Helsingfors
              är ett problem i många områden, inte minst när det gäller bostäder.
              Jag har två barn som har utbildat sig i Norrland och sedan tagit
              med sig utbildningen till Helsingfors och vet vad det kostar att
              skaffa bostad, vilket inte alls är speciellt roligt när man är
              ung.
            </seg>
            <seg n="bff7dcff">
              Det var dock inte därför jag begärde ordet. Det är faktiskt inte
              så att jobben hela tiden går från Helsingfors. Jag ville bara
              passa på att upplysa om att det inte är ovanligt att jobb centraliseras
              till Helsingfors. Som exempel kan jag nämna ett fotolabb i Ånge
              som nu centraliserar till Helsingfors. Det har en verksamhet som
              mycket väl skulle kunna ligga kvar där med den teknik vi har i
              dag. Ånge är redan förut mycket drabbat av att folk flyttar därifrån.
              Man tappar arbetstillfällen. Även call center försvinner.
            </seg>
            <seg n="1aae29f6">
              Bensinen blir dessutom dyrare. Jag undrar hur Börje Vestlund
              ser på att regeringen har varit med och tagit beslut om att bensin
              och diesel ska bli dyrare så att det blir dyrare att bo där.
            </seg>
          </u>
          <note type="speaker" n="43f76040">
            Anf. 242 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-b39a5780a9f26506-1" n="a9aa2aad" next="i-02c41a1ff1eb1b03-1">
            <seg n="21a1b06f">
              Fru talman! Jag tar den första frågan först, för den tror jag
              att jag uppfattade helt och hållet.
            </seg>
            <seg n="e4b34f87">
              Jag tycker naturligtvis att det är allvarligt när företag flyttar
              från en region till en annan region. Jag tycker inte alls att
              det är bra. Här måste man vara väldigt tydlig. Men lika illa jag
              tycker det är när man flyttar ut arbetstillfällen från Helsingforssregionen
              till någon annan del av landet utan att ta reda på vilka konsekvenser
              det innebär för just den region som drabbas, lika illa tycker
              jag det är när det går åt andra hållet. Jag slåss inte bara för
              Helsingforssregionen. Jag tycker faktiskt att man ska ha en mer
              genomtänkt politik när det gäller detta.
            </seg>
            <seg n="b9230daa">
              När det gäller bensinskatten och bensinskattehöjningen är ju
              en konsekvens att vi faktiskt också höjer avdraget för resor till
              och från arbetet. Det är en del av detta. Dessutom sänker vi skatten
              på arbete i det sammanhanget.
            </seg>
          </u>
          <note n="4ed4d01f">
            Anf. 243 BIRGITTA SELLÉN (c) replik:
          </note>
          <u who="borje_vestlund_fc77bc" xml:id="i-02c41a1ff1eb1b03-1" n="a9aa2aad" prev="i-b39a5780a9f26506-1">
            <seg n="95d745de">
              Fru talman! Tiden gick så fort att jag inte riktigt hann förklara
              det här med bensinpriset.
            </seg>
            <seg n="20f27dad">
              Företag flyttar också på grund av att vägarna är dåliga på många
              håll, inte bara i Norrland utan också på andra ställen. Det har
              vi hört några säga. Detta påverkar företagen. Transportkostnaderna
              ökar också därför att bensin- och dieselpriserna ökar. Dessa kostnader
              kommer man ju inte ifrån genom olika bidrag för arbetsresor. Med
              många långa mil för att transportera råvaror som skog och malm,
              framför allt skog, blir det dyra transporter. Hur ser Börje Vestlund
              på att man då gör det dyrare för dem som bor i glesbygd?
            </seg>
          </u>
          <note type="speaker" n="47c47d58">
            Anf. 244 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-12" n="a9aa2aad">
            <seg n="bf5c4730">
              Fru talman! När det gäller just att transportera råvaror är det
              väl inte riktigt detta som är det stora problemet. Problemet är
              väl att vi i dag har ett transportsystem som behöver ställas om.
              I det avseendet tror jag faktiskt att vi har en ganska stor överensstämmelse
              i våra uppfattningar, förutom möjligen med Moderaterna, om att
              vi behöver ställa om stora delar av vårt transportsystem i så
              stor utsträckning som möjligt. Det är väl svar på den frågan.
            </seg>
            <seg n="3fcda681">
              När det gäller bensinpriserna och dieselpriserna, eller rättare
              sagt skatterna på bensin och diesel, gör man väl ändå en grön
              skatteväxling därför att man faktiskt vill få ned koldioxiden
              i vårt land, vilket inte minst glesbygden vinner på i förlängningen.
              Man kanske inte bara kan tänka på vad som händer just i dag. Man
              måste kanske tänka på vad som händer i morgon för våra barn, barnbarn
              och framför allt barnbarnsbarn i det här sammanhanget.
            </seg>
          </u>
          <note type="speaker" n="61c4384a">
            Anf. 245 JOHNNY GYLLING (kd) replik:
          </note>
          <u who="johnny_gylling_252152" xml:id="i-a1b2f111b6a3969b-3" n="a617cca2">
            <seg n="a003c54b">
              Fru talman! Jag tycker faktiskt, precis som Börje Vestlund, att
              man ska försöka låta bli att skapa motsättningar mellan landsbygd
              och storstad. Jag brukar försöka det i de debatter jag deltar
              i hemma i Blekinge och förklarar att storstaden har sina fördelar
              och sina bekymmer. Småstäder och landsbygd har sina fördelar och
              sina bekymmer att leva med. Människor väljer var de vill bo.
            </seg>
            <seg n="3f19b9a5">
              Men när Börje Vestlund håller ett sådant försvarstal bidrar han
              snarare till att skapa motsättningar, tycker jag. Då vill jag
              fråga om Börje Vestlund känner till hur det ofta kan fungera i
              till exempel en sådan region som jag kommer från, Blekinge.
            </seg>
            <seg n="e8b5931d">
              Nyligen handlade det om ett företag, en telefonoperatör, som
              har sitt svenska huvudkontor i Karlskrona. Nu flyttar man till
              att börja med sin marknadsavdelning just till Helsingfors. Varför
              gör man det? Av två skäl. Det är lättare att rekrytera personal,
              och det är billigare att slippa resa så mycket.
            </seg>
            <seg n="d44379a1">
              Det var det jag var inne på i mitt anförande. Vi behöver bättre
              infrastruktur för att inte de här flyttkarusellerna ska fortgå.
            </seg>
          </u>
          <note type="speaker" n="e847a4f4">
            Anf. 246 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-13" n="a9aa2aad">
            <seg n="f92ebf2c">
              Fru talman! Det sista om att resa så mycket förstod jag inte
              riktigt vad Johnny Gylling menade med, om jag ska vara riktigt
              ärlig.
            </seg>
            <seg n="4e4615fb">
              Jag har svarat på det tidigare, men jag kan säga att jag inte
              tycker att det är bra att företag flyttar bara för att man tror
              att man ska få bättre förutsättningar någon annanstans. Ska man
              flytta ska man göra det därför att det finns ett behov inom företaget
              att flytta, inte därför att man tycker att det är något fel på
              den yttre miljön eller av något annat sådant konstigt skäl. Det
              kan vara lokalerna som inte passar. Det kan vara just den delen
              av landet. Man kanske inte har marknaden där, eller vad det kan
              vara. Då kan det väl vara okej att flytta. Men inte att man bara
              flyttar rent generellt. Det tycker jag är felaktigt, oaktat vem
              som gör det.
            </seg>
            <seg n="7502939d">
              Men jag tror inte att man löser problemet genom en bra infrastruktur.
              Det finns ju stråk där vi har en ganska god infrastruktur men
              där man har tämligen stora problem. Det är mer eller mindre vad
              man skulle kunna kalla glesbygd eller i varje fall landsbygd med
              ganska stora problem. Ändå har man goda kommunikationer. Det är
              ju inte hela förklaringen. Det här är en mer komplex bild, Johnny
              Gylling.
            </seg>
          </u>
          <note type="speaker" n="5598228d">
            Anf. 247 JOHNNY GYLLING (kd) replik:
          </note>
          <u who="johnny_gylling_252152" xml:id="i-a1b2f111b6a3969b-4" n="a617cca2">
            <seg n="7f02b9b6">
              Fru talman! Jag beklagar att tiden är för knapp för att man ska
              kunna förklara problematiken. Men ett företag som har internationella
              verksamheter, har kunder från andra länder, behöver givetvis resa
              mycket. För ett sådant företag är det mycket svårare att befinna
              sig långt ifrån de stora städerna som Helsingfors, Göteborg och
              Malmö. Det är detta jag försöker förklara.
            </seg>
            <seg n="e8611a66">
              Man tröttnar till slut på att resa för att möta kunder, för att
              ha möten och kontakter. Det finns så mycket verksamhet i Helsingfors
              att man behöver komma dit ofta. Det är alltså en nackdel att finnas
              ute i landet. Detta menar jag, Börje Vestlund, att man måste kompensera
              med god infrastruktur, bra möjligheter, med flyg, tåg och biltrafik.
            </seg>
            <seg n="c5052778">
              Min slutliga fråga till Börje Vestlund blir: Vad tänker du arbeta
              för när det gäller att förstärka sydöstra Sveriges infrastruktur
              och kommunikationer?
            </seg>
          </u>
          <note type="speaker" n="cab21697">
            Anf. 248 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-14" n="a9aa2aad">
            <seg n="8431f208">
              Fru talman! Jag kommer att arbeta för och se till att den gemensamma
              plan som vi har för 15 år genomförs. Det tycker jag är ett bra
              sätt. Där har alla regioner fått en del, inte allt, men en del.
              De flesta regioner kommer också att kunna lyfta sig.
            </seg>
            <seg n="33cbb16f">
              Det jag tycker är intressant här är att företag kanske flyttar
              från Helsingfors till London, till Köpenhamn, till Frankfurt,
              till Berlin och till S:t Petersburg. Vi kanske också har en utflyttning
              av företag från Helsingfors. Det är liksom inget ensidigt problem,
              att det finns en koncentration här och att utbudet är så stort
              att man kommer hit och aldrig försvinner härifrån. Så enkel är
              inte problematiken.
            </seg>
          </u>
          <note type="speaker" n="41915496">
            Anf. 249 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fd95be4f7da8ff43-0" n="0083342e">
            <seg n="b5f7bf46">
              Fru talman! Jag tycker att det är viktigt att understryka att
              Helsingfors inte konkurrerar med Norrland, Blekinge eller Töcksfors
              i första hand utan med Hamburg och andra europeiska städer. Det
              är där konkurrensen finns. Går det dåligt för Helsingfors kommer
              det att gå dåligt för resten av landet också.
            </seg>
            <seg n="7d2b22bc">
              Men det var egentligen inte den här enkla synpunkten, som ändå
              är så central i den rituella debatten mellan Helsingfors och resten
              av landet, som jag ville föra fram, utan jag ville snarare ta
              upp demokratibegreppet med Börje Vestlund. Det har ju varit uppe
              tidigare i dag i partiledardebatten liksom frågan om samarbete
              med andra partier och hur samarbetet med andra partier kan legitimera
              dessa partier.
            </seg>
            <seg n="32be85ef">
              Min fråga till Börje Vestlund är inledningsvis: I valet mellan
              att skaka hand och samarbeta med en kommunist eller med en demokrat,
              vad väljer Börje Vestlund?
            </seg>
          </u>
          <note type="speaker" n="2776993b">
            Anf. 250 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-15" n="a9aa2aad">
            <seg n="2fcc23cc">
              Fru talman! Jag vet ärligt talat inte vad den frågan har med
              den här debatten att göra. Men jag ska med glädje svara på den.
            </seg>
            <seg n="a3da51cc">
              Vi socialdemokrater har alltid demokratin som den viktigaste
              visionen, den viktigaste frågan i alla sammanhang. Jag tror faktiskt
              att så gott som alla ledamöter i denna kammare det finns kanske
              något undantag också har detta som sin viktigaste ledstjärna.
              Jag tror inte att det finns någon tvekan om den saken.
            </seg>
            <seg n="3c101c39">
              Det man har diskuterat i dag har varit Vänsterpartiet och framför
              allt Lars Ohly från Vänsterpartiet. Jag menar att vi alla mer
              eller mindre många gånger har gjort upp med Vänsterpartiet i olika
              frågor. Såvitt jag förstår har ni hamnat på samma kurs i till
              exempel försvarsfrågan, i varje fall när det gäller på vilka orter
              det blir fråga om nedläggning. Där är ni på samma linje som Vänsterpartiet.
            </seg>
            <seg n="3495b9ec">
              Jag menar att det inte håller, Carl B Hamilton, att göra detta
              till en demokratifråga i det avseendet. Och framför allt, vad
              har det med regionalpolitiken att göra?
            </seg>
          </u>
          <note type="speaker" n="70f2b29e">
            Anf. 251 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fd95be4f7da8ff43-1" n="0083342e">
            <seg n="c87abd01">
              Fru talman! Det har inte mycket med regionalpolitiken att göra.
              Men eftersom Börje Vestlund helt riktigt säger att detta är den
              viktigaste frågan i alla sammanhang tycker jag att den också kan
              resas i alla sammanhang. Jag känner ingen blygsamhet på den punkten.
            </seg>
            <seg n="9907e41a">
              Sedan säger Börje Vestlund att alla i denna kammare har demokratin
              som ledstjärna. Det var vad Börje Vestlund sade. Jag tog ned det
              på papper. I så fall legitimerar Börje Vestlund att Kalle Larsson,
              Lars Ohly och andra som kallar sig för kommunister också är demokrater.
            </seg>
            <seg n="df320587">
              Hur är det, Börje Vestlund, är det bättre att samarbeta och skaka
              hand med en kommunist än med en demokrat? Det är det som ni socialdemokrater
              gör och har gjort i flera år.
            </seg>
          </u>
          <note type="speaker" n="cecac773">
            Anf. 252 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-16" n="a9aa2aad">
            <seg n="91bd24cc">
              Fru talman! Vi samarbetar med dem som vi har en överenskommelse
              med. I det här fallet har vi vårt 121-punktsprogram. Framför allt,
              och det tycker jag är en mycket viktig poäng i det här sammanhanget,
              underordnas man så länge man sitter i Sveriges riksdag grundlagen
              och de regler vi har här. Det är ingen tvekan om att de är demokratiska.
            </seg>
            <seg n="f40dadaf">
              Jag sade heller aldrig att alla var demokrater. Det kan jag inte
              gå i god för. Jag kan väl också tycka att det är grumligt. Men
              för det där k-ordet är jag mindre oroad. Jag är mer oroad över
              vad man gör i praktisk politik. Och det tycker jag att det finns
              anledning att återkomma till och diskutera i ett sammanhang där
              vi kan diskutera den frågan. Men k-ordet är jag inte säker på
              att jag tycker är det allra viktigaste. Det representerar någonting
              väldigt allvarligt i vår historia, men det viktigaste i det här
              sammanhanget är vad man gör i den här kammaren.
            </seg>
          </u>
          <note type="speaker" n="2db57db2">
            Anf. 253 HELI BERG (fp):
          </note>
          <u who="heli_berg_219f64" xml:id="i-23921558cc755189-0" n="984bd7a3">
            <seg n="7b302c14">
              Fru talman! I min tanke står jag på det tredje trappsteget som
              Selma Lagerlöf har beskrivit i sin bok om Nils Holgerssons underbara
              resa genom Sverige. Det tredje trappsteget finns i norra Blekinge,
              och när jag står där ser jag 3040 mil över Östersjön. Jag ser
              Estland, Lettland och Litauen. Jag ser Polen, norra Tyskland,
              Danmark, stora och små städer och många människor som nu vänder
              sina ansikten mot Sverige och mot Europa. På andra sidan Östersjön
              bor ca 15 miljoner människor i vår omedelbara närhet.
            </seg>
            <seg n="5042ff4e">
              Östersjöområdet var fram till första världskriget ett tillväxtcentrum
              med intensiv handel mellan regionens länder. Men denna utveckling
              hejdades efter den ryska revolutionen, och området runt Östersjön
              isolerades ekonomiskt och politiskt. Östersjön blev en skiljemur
              i stället för en förbindelselänk. Detta är nu snabbt på väg att
              förändras på ett dramatiskt sätt. Åter förenar vattnet.
            </seg>
            <seg n="5ce72bd0">
              Vilken betydelse har nu detta för Sveriges utveckling? Den så
              kallade gravitationsteorin säger att ett lands utrikeshandel domineras
              av grannländerna på grund av avståndets betydelse. Trots kommunikationsteknikens
              framväxt tycks denna faktor vara oförändrat stark. Av detta följer
              att när de nya demokratierna runt Östersjön har gått över till
              marknadsekonomi och hela regionen befinner sig i en dynamisk utvecklingsfas
              kommer Östersjöregionen att bli ett betydande tillväxtcentrum
              på nytt. Överslagskalkyler pekar på att handeln mellan länderna
              runt Östersjön skulle kunna femfaldigas jämfört med i dag.
            </seg>
            <seg n="abb9cc96">
              Mycket görs på många håll i Sydostsverige. Baltic Gateway och
              SEB Trans-Link är bara några exempel på pågående samarbetsprojekt
              runt Östersjön. Det pågår ett myller av kontakter mellan kommuner
              och individer i städerna runt Östersjön.
            </seg>
            <seg n="5ed23614">
              För 15 år sedan fanns det inga färjor över Östersjön från sydöstra
              Sverige. I år beräknas 400 000 människor och ca 60 000 lastbilar
              åka mellan Karlskrona och Gdynia. Sverige har den längsta kusten
              av alla länder runt Östersjön, och ett av världens största rederier,
              Stena Line, seglar mellan Sverige och Polen. Detta har emellertid
              inte lämnat några spår i Godstransportdelegationens nyligen lämnade
              rapport och inte heller i infrastrukturplaneringen. I de nationella
              planerna har man bortsett från den dynamik som finns i denna expansiva
              region. Verkligheten återspeglar sig inte i den offentliga planeringen
              av hamnar och annan infrastruktur.
            </seg>
            <seg n="e37c2b0a">
              Nu gör regeringen en stor Östersjösatsning på Gotland. Detta
              är naturligtvis mycket bra. Men nyttan av detta centrum kommer
              i första hand Mellansverige till del. Emellertid har man i Karlskrona
              på det nedlagda Östersjöcentrum under många år arbetat intensivt
              med de östliga grannländerna. I Karlskrona har man en unik kunskap
              och kännedom om dessa länder och inte minst ovärderliga kontakter
              människor emellan. Därför borde det satsas resurser av det slag
              man gör på Gotland även i Sydostsverige. Ett Östersjöcentrum borde
              rimligtvis finnas mitt i detta expansiva område.
            </seg>
            <seg n="c0c6e5ab">
              Det är dags att Sverige får upp ögonen för den region som kommer
              att utvecklas kraftigt under de närmaste åren. Europa krymper,
              och Östersjön är nu ett innanhav i en del av Europa som ser ljust
              på framtiden och som kommer att kämpa hårt för att ta del av vad
              en hel regions ekonomiska utveckling kan ge till dess medborgare.
              Sydöstra Sverige ligger i centrum av denna region. Sverige och
              Blekinge har nu en chans att vara en aktiv del av den framtida
              utvecklingen. Denna chans måste vi ta.
            </seg>
            <seg n="6a6ec80a">
              Vän av ordning säger nu att det var lokalpatrioten Heli Berg
              från Blekinge som talade i egen sak. Jo, jag erkänner! Men jag
              vill också påpeka att det är skillnad. När stockholmaren driver
              sina frågor gör han det likväl i egen sak. Men det förutsätts
              alltid vara bra för hela landet det som är bra för Helsingfors.
              Jag sticker ut hakan och påstår att det som är bra för Blekinge
              är ännu bättre för Sverige.
            </seg>
            <seg n="eae5bb75">
              Regioner långt från huvudstäder lider alltid av att det är huvudstadsperspektivet
              som är det gällande i den offentliga planeringen. Det är dags
              att inse att Sverige inte längre har råd att inte ställa sig även
              på det tredje trappsteget och ta till sig en annan vy än den man
              har från Söders höjder en vy över det nya Europa dit förändringens
              vindar blåser. Den vinden känns stark i Blekinge. Men ska den
              kännas och komma till nytta över hela Sverige måste fler än sydsvenskarna
              inse den nya verkligheten.
            </seg>
          </u>
          <note n="1c20b801">
            I detta anförande instämde Runar Patriksson, Ana Maria Narti,
            Carl B Hamilton (alla fp), Johnny Gylling (kd) och Agne Hansson
            (c).
          </note>
          <note type="speaker" n="8feb9d1e">
            Anf. 254 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-17" n="a9aa2aad">
            <seg n="cb480229">
              Fru talman! Jag var på gränsen att bli apostroferad i sammanhanget.
              Jag har är helt överens med Heli Berg i det här sammanhanget.
              Det är sant att det som är bra för Helsingfors är bra för Sverige.
              Det som är bra för sydöstra delen av Sverige är bra för hela Sverige.
              I det avseendet är vi helt överens. Jag tror att vi inte har några
              motsättningar i det avseendet.
            </seg>
            <seg n="adb7d74b">
              Jag försökte säga i mitt anförande att man inte bara kan säga
              att någon ska ge och andra ska ta. Det var min poäng i mitt anförande.
            </seg>
            <seg n="f2a57d93">
              Jag beklagar verkligen en synpunkt. Tanken med ett Östersjöcentrum
              var att vi skulle samla ihop alla resurser för att bedriva en
              aktiv Östersjöpolitik. Det var skälet till att vi hade ett Östersjöcentrum.
              Jag tyckte att det var en alldeles utmärkt idé att lägga detta
              till Gotland. Gotland ligger mitt i Östersjön och det har mer
              än de flesta andra regioner i Sverige med Östersjön att göra.
              Varför skulle man ta fel och smeta ut detta?
            </seg>
          </u>
          <note type="speaker" n="fb662276">
            Anf. 255 HELI BERG (fp) replik:
          </note>
          <u who="heli_berg_219f64" xml:id="i-23921558cc755189-1" n="984bd7a3">
            <seg n="6f506c31">
              Fru talman! Det gör mig väldigt glad att Börje Vestlund, jag
              och många fler är eniga i så många frågor.
            </seg>
            <seg n="a2eb0a60">
              Men sedan var det frågan om ett Östersjöcentrum. Jag förstår
              om vi tänker uppåt från Gotland, men tyvärr är kommunikationerna
              från vårt håll i landet dåliga. Vi har faktiskt haft ett Östersjöcentrum
              i Karlskrona som har lagts ned. Det är så synd att den enorma
              kunskapen och kompetensen som finns och de mänskliga kontakterna
              över havet inte kommer till nytta när det plötsligt satsas på
              ett nytt centrum.
            </seg>
          </u>
          <note type="speaker" n="0b0efd53">
            Anf. 256 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-18" n="a9aa2aad">
            <seg n="ba2147a2">
              Fru talman! Måste det alltid vara fysiska transporter? Lever
              vi inte i ett hightechsamhälle där det faktiskt är möjligt att
              kommunicera på andra sätt? Det handlar väl inte alltid om att
              man behöver nå Östersjöcentrumet rent fysiskt? Man gör en massa
              andra saker, till exempel forskning, utveckling, strategier, som
              kanske inte nödvändigtvis behöver besökas vid varje enskilt tillfälle.
            </seg>
          </u>
          <note type="speaker" n="8c68d720">
            Anf. 257 HELI BERG (fp) replik:
          </note>
          <u who="heli_berg_219f64" xml:id="i-7343d622515d7a9e-0" n="984bd7a3" next="i-50c6b349e13e18f5-0">
            <seg n="f9e059b5">
              Fru talman! Det är helt rätt att det finns moderna kommunikationer.
              Men vi har sett i vår del av landet att mänskliga kontakter, att
              tala med varandra och träffas, är viktiga. Kommunalgubbarna och
              -tanterna reser över havet och pratar med varandra. Det har visat
              sig ge mycket. Vi är rädda att den kontakten kommer att försvinna
              tyvärr.
            </seg>
          </u>
          <note n="b95e7382">
            Anf. 258 BIRGITTA SELLÉN (c):
          </note>
          <u who="heli_berg_219f64" xml:id="i-50c6b349e13e18f5-0" n="984bd7a3" prev="i-7343d622515d7a9e-0">
            <seg n="5ebe3763">
              Fru talman! I regeringsförklaringen den 14 september sade statsministern
              att utbyggnaden av vägar, spår, 3 G och bredband samt högskola
              och distansutbildning lägger en viktig grund för den regionala
              utvecklingen. Det är ord som jag håller med om, och det ska bli
              intressant att se hur långt det kommer att förverkligas i landet.
            </seg>
            <seg n="bfb55a10">
              Vidare sade statsministern att samtalet om tillväxt blir nu till
              handling och att villkoren för företag och näringsliv ska förbättras.
            </seg>
            <seg n="bcac7739">
              Så kom budgetpropositionen, och där kan man läsa att det kommer
              att bli förändringar i det regionala företagsstödet som kommer
              att drabba stödområde B. I stora drag kan man säga att det handlar
              om delar av skogslänen. Då känns det som om ord och handling inte
              riktigt stämmer överens från regeringens sida. Regionalt beslutade
              utvecklingsbidrag kommer att finnas på central nivå från och med
              juli 2005. Det är som vanligt: Regeringen dikterar och vill bestämma.
            </seg>
            <seg n="5fef86bd">
              Under den tid som företagsstödet har funnits kan man konstatera
              att de företag som fått stöd har uppnått beräknade sysselsättningsförändringar
              och att de uppvisar en bättre utveckling än företagen i allmänhet.
            </seg>
            <seg n="26869be3">
              På det kan man reagera på olika sätt, som till exempel att ett
              lån borde vara att föredra i stället för bidrag för att inte snedvrida
              konkurrensen. Det är också regeringens förslag, som vill att Almi
              ska kunna erbjuda lån. Jag ser det emellertid inte så, för så
              länge vi inte har andra sätt att kompensera företags merkostnader
              för bland annat långa avstånd till avsättningsmarknaden behövs
              företagsstöd. Företagen måste också visa resultat mot bankerna
              för att få lån, och det är inte så lätt, eller snarast omöjligt,
              om man vill starta nya företag.
            </seg>
            <seg n="d7e57880">
              En person som tidigare arbetat i Helsingfors tyckte medan han
              jobbade här att företagsstöd var fel, men sedan han börjat jobba
              med företagande i Norrland har han sett att stöden behövs för
              att företagen ska stanna kvar i landet och inte välja att flytta
              utomlands.
            </seg>
            <seg n="5e1af165">
              I Västernorrlands län, som jag kommer från, har företagsstödet
              i stödområde B sammanlagt skapat 482 arbetstillfällen under en
              femårsperiod. Det är väldigt bra i de regionerna.
            </seg>
            <seg n="096d56df">
              Fru talman! I Västernorrland sker för närvarande stora satsningar
              på att bygga järnväg, nämligen Botniabanan. Det är satsningar
              som vi är mycket glada över, inte minst därför att det ger arbetstillfällen
              men också därför att kommunikationerna ska kunna förbättras när
              banan blir klar. Vi får lite av de spår som statsministern talade
              om.
            </seg>
            <seg n="aedd5be1">
              Men för att det ska bli en hundraprocentigt bra satsning behöver
              vi få möjlighet att bygga bort en hel del flaskhalsar. Till det
              finns inte pengar. Flaskhalsarna ligger mellan Kramfors och Sundsvall,
              och egentligen ända ned till Gävle. I den frågan är politiker
              från alla partier och näringslivet helt överens. Lokalt i Sundsvall
              är man också överens om att järnvägen måste grävas ned under marken
              genom centrum för att staden inte ska delas i två delar.
            </seg>
            <seg n="f217345c">
              Vi är väl medvetna om svårigheterna för staten att hitta pengar
              till den här infrastrukturen. Men vi i Centerpartiet har förslag
              till hur detta kan lösas, nämligen genom alternativa finansieringar.
              Jag vill inte dra dem här, men läs om dem i våra motioner.
            </seg>
            <seg n="84caffba">
              Norrland och skogslänen är rika på naturtillgångar, som vi har
              hört i tidigare anföranden under kvällen. Skogslänen bidrar tack
              vare basindustrin inom skog, malm och kraft till att förstärka
              BNP i landet och är med andra ord närande för statsbudgeten och
              för dess samlade skatteintäkter.
            </seg>
            <seg n="92cbb4d1">
              Speciellt skogsnäringen är väldigt transportintensiv. När då
              regeringen och samarbetspartierna höjer bensin- och dieselpriserna
              slår det väldigt hårt mot skogsnäringen.
            </seg>
            <seg n="0a0e2879">
              Då säger Börje Vestlund: Ställ om transportsystemet! Hur då?
              tänker jag genast. Ja, till biobränslen naturligtvis. Men jag
              har inte hört att det finns timmerbilar som går på biobränslen.
              Det är de som drabbas. Vi har inte heller byggt ut järnvägar till
              alla avverkningar i skogarna. Det skulle vara intressant att få
              en förklaring till hur det ska bli för dem som kommer att ha alla
              de dyra transporterna för att få fram råvaror till industrin.
            </seg>
            <seg n="6537e14e">
              Fru talman! När jag nu talar om regionalpolitik vill jag passa
              på att peka på hur snett det är med de statliga stöden till kulturen.
              När statliga museer ska införa gratis inträde är det Helsingfors
              och några andra storstäder som erhåller dessa statliga subventioner.
              Det kan jag knappast se som positivt med regionalpolitiska ögon.
              Ett annat exempel är film i Sverige. Av 60 miljoner i filmstöd
              delas 3 miljoner ut till olika filmpooler ute i landet. Det är
              bara 5 % av stödet. Anmärkningsvärt i sammanhanget är att de mest
              folkkära filmer som vi har sett på senare år har spelats in i
              Norrland Jägarna, Grabben i graven bredvid, Så som i himmelen,
              Populärmusik från Vittula . Ni känner till dem alla. Att det görs
              filminspelningar ute i landet är viktigt för olika näringar mat,
              logi, kommunikation. Det är viktigt ur ett regionalpolitiskt perspektiv.
            </seg>
            <seg n="e8359176">
              Det tycker vi är värt att fundera på. Vi vill att hela landet
              ska leva, för det finns tillgång till vacker, tyst och lugn natur
              ute i landet.
            </seg>
          </u>
          <note type="speaker" n="06fa2c93">
            Anf. 259 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-b39a5780a9f26506-2" n="a9aa2aad" next="i-02c41a1ff1eb1b03-2">
            <seg n="08e01c86">
              Fru talman! Jag blev även i den här debatten apostroferad. När
              det gäller timmerbilarna måste jag säga att det är en väldig fokusering
              på råvaran till industrin man pratar bara om råvaran. Då får vi
              väl försöka hitta ett system för det. Men det är inte bara de
              transporterna som går. När jag åker hem till min mamma, som bor
              i Sundsvall, kan jag konstatera att strömmen av bilar längs hela
              E 4 är ganska stor. Det är inte så många timmerbilar som går där.
              Det är den typen av transporter vi ska ställa om. Där tror jag
              att Birgitta Sellén och jag är överens.
            </seg>
            <seg n="33613ac5">
              Det andra är att det är lätt att säga alternativ finansiering.
              Det är en annan sak att verkligen genomföra det. Man måste ha
              en ordentlig diskussion om vad alternativ finansiering är. Man
              kan inte bara säga att om vi fixar den alternativa finansieringen
              löser vi diverse, kanske välbehövliga och ibland mindre övertänkta,
              investeringar i infrastrukturen. Jag tycker att man ska försöka
              hitta en bra lösning, men om man bara säger att vi ska lösa det
              genom alternativ finansiering utan att närmare precisera vad man
              menar med det tycker jag att man hamnar fel i debatten.
            </seg>
          </u>
          <note n="2adc8aa6">
            Anf. 260 BIRGITTA SELLÉN (c) replik:
          </note>
          <u who="borje_vestlund_fc77bc" xml:id="i-02c41a1ff1eb1b03-2" n="a9aa2aad" prev="i-b39a5780a9f26506-2">
            <seg n="7d127b01">
              Fru talman! När Börje Vestlund pratar om att åka till Sundsvall
              handlar det om att åka E 4 från Helsingfors. Men timmerbilarna
              går från skogarna, på de små vägarna runtom i landet, ut mot kusten.
              Hade Börje Vestlund fortsatt inåt, västerut och norrut, hade han
              sett även timmerbilar.
            </seg>
            <seg n="8c66f78b">
              När det gäller den alternativa finansieringen kan jag inte dra
              alla våra förslag, på grund av att vi har kort tid att debattera
              och jag hade många saker att säga. Men de finns utförligt beskrivna
              i våra motioner. Det handlar om så kallade PPP-lösningar, och
              det finns andra alternativ. Vi har tre olika alternativ, som finns
              att ta del av. Välkommen att läsa motionerna!
            </seg>
          </u>
          <note type="speaker" n="57b1ca67">
            Anf. 261 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-b39a5780a9f26506-3" n="a9aa2aad" next="i-02c41a1ff1eb1b03-3">
            <seg n="f94fc9d1">
              Fru talman! Jag ska med förtjusning läsa Centerpartiets motioner
              på det här området. Jag kan bara konstatera att med den konstruktion
              som PPP har är jag inte helt säker på att detta skulle hålla i
              just den här delen. Det förutsätter ju väldigt mycket trafik för
              att det ska få lönsamhet. Det är ju det som gör att man är tveksam
              till det, just med den fördelningseffekt det får. Det är nämligen
              bara för de allra största och där det är allra mest trafik som
              man kan bygga med just PPP. Det är den stora nackdelen med det
              systemet, som jag tycker att man borde analysera noggrannare.
            </seg>
            <seg n="4aa40893">
              När det gäller vad jag försökte påpeka är det klart att vi även
              framdeles måste ha en stor del i vägtrafik. Men den som inte behöver
              använda vägarna måste kunna lägga transporterna på annat, till
              exempel sjöfart eller järnväg. Där tror jag att Birgitta Sellén
              och jag är ganska överens. Det handlar inte bara om timmerbilarna,
              utan om en massa andra varor, som mat, gardiner och annat som
              måste transporteras till alla delar av vårt land. Det behöver
              kanske inte alltid gå i lastbil.
            </seg>
          </u>
          <note n="cb0fd4a4">
            Anf. 262 BIRGITTA SELLÉN (c) replik:
          </note>
          <u who="borje_vestlund_fc77bc" xml:id="i-02c41a1ff1eb1b03-3" n="a9aa2aad" prev="i-b39a5780a9f26506-3">
            <seg n="b644f0b3">
              Fru talman! Det handlar faktiskt om väldigt mycket trafik. Jag
              har inte de aktuella siffrorna framför mig. I och med att det
              strömmar trafik från Jämtland, från Västerbotten och från Hälsingland
              som ska till industrierna som ligger längs kusten är det oerhört
              mycket trafik. Vi har alltså SCA, som är en stor skogsindustri,
              och allt som hör till det.
            </seg>
            <seg n="3dc3526e">
              Jag är helt överens med Börje Vestlund om att i den mån det går
              att använda järnvägen ska man göra det. Det är också tanken att
              det ska bli oändligt mycket mer gods på järnväg när Botniabanan
              byggs; då kommer det att bli mycket transporter. Men jag är besviken
              på järnvägen, som väldigt sällan går att använda. Det finns företag
              som har sina fabrikslokaler vägg i vägg med järnvägen, men de
              kan inte skicka sina produkter med den. Om de ska göra det måste
              de fylla en hel vagn, och de kanske inte har de möjligheterna.
              Där måste järnvägen bli mer flexibel.
            </seg>
          </u>
          <note type="speaker" n="97e71037">
            Anf. 263 KRISTER ÖRNFJÄDER (s):
          </note>
          <u who="krister_ornfjader_2c10cd" xml:id="i-69b744065788c538-0" n="803d0f74">
            <seg n="5c3ebe23">
              Fru talman! Jag vill i det här inlägget ta upp situationen i
              Kalmar län. Jag har gjort det tidigare i allmänpolitiska debatter
              och i en interpellationsdebatt så sent som i våras.
            </seg>
            <seg n="bdf7bb33">
              Jag måste tyvärr konstatera att läget sedan dess har förvärrats
              ytterligare i Kalmar län. Det räcker att nämna besluten om nedläggningar
              av Bombardier och Rifab i Kalmar. I min egen hemkommun, Västervik
              i norra Kalmar län, pågår nu avvecklingen av Electrolux tillverkning.
              Den flyttas till Ungern.
            </seg>
            <seg n="e4b89dfe">
              Naturligtvis måste företagen i sådana lägen ta sitt ansvar. Det
              finns därför anledning att ställa frågan om det är för enkelt
              att lägga ned företag i Sverige och om inte företagen måste ta
              ett större ekonomiskt ansvar. Jag anser att regeringen bör utreda
              den viktiga frågan.
            </seg>
            <seg n="452748b3">
              Vad jag här vill ta upp är det statliga engagemanget inom olika
              sektorer. Inte minst vi i Kalmar län vet att ett läns utveckling
              inte kan stå och falla med statliga insatser. Vi måste ha ett
              eget engagemang och ta till vara länets utvecklingsmöjligheter.
              Det gör vi också. Men det är också nödvändigt att staten tar sitt
              ansvar.
            </seg>
            <seg n="2774f385">
              Ett antal viktiga områden handlar om snabbare och modernare kommunikationer,
              en fortsatt satsning på utbildning, att man knyter ihop näringslivet
              med utbildning och forskning, en satsning på upplevelseindustrin
              och, för oss i Kalmar län, inte minst turismen.
            </seg>
            <seg n="fd515216">
              Vi i Kalmar län tar vårt ansvar för att utveckla bland annat
              de här områdena. Men som jag tidigare nämnt måste staten också
              engagera sig. Det gäller då inte minst förbättringen av kommunikationer.
              I de nu gällande besluten, som har tagits, ska järnvägen mellan
              Linköping och Åtvidaberg moderniseras. Det är ett mycket bra beslut.
              I maj tog regeringen ytterligare ett beslut som innebär att Banverket
              ska utreda förutsättningarna för att fortsätta moderniseringen
              från Åtvidaberg till Västervik. Jag anser att den utredningen
              ska göras så att moderniseringen av Tjustbanan kan ske i en etapp.
              Det innebär att Banverket ska fortsätta att bygga klart till Västervik
              när de är framme i Åtvidaberg. Det blir ett bra första steg i
              en nödvändig förbättring av kommunikationerna i länet. När det
              gäller våra vägar är det nödvändigt att E 22:ans nybyggnation
              och mittseparering färdigställs.
            </seg>
            <seg n="cb96bee7">
              Mitt huvudsyfte med det här debattinlägget är att påtala att
              det också behövs fler statliga arbetstillfällen i Kalmar län.
              Jag har i tidigare debatter påpekat att på ingen plats i Sverige
              är andelen sysselsatta inom den statliga sektorn lägre än i Kalmar
              län. Och den statliga verksamheten har fortsatt att minska. Några
              exempel från senare år är Tullverket i Kalmar, sammanslagningen
              av länets tre tingsrätter, nedläggningen av Sjöpolisen i Kalmar
              län och en omorganisation av försäkringskassan.
            </seg>
            <seg n="1b157516">
              Följande förtjänar därför att upprepas:
            </seg>
            <seg n="0c3b1e83">
              Av 88 nya myndigheter under åren 19922002 har 65 lokaliserats
              till Helsingfors ingen till Kalmar län. Detta resultat harmoniserar
              inte med de beslut riksdagen har tagit när det gäller principer
              för lokalisering av myndigheter. I första hand ska möjligheten
              att välja länscentrum eller vissa andra orter i eller i anslutning
              till nationella regionalpolitiska stödområden analyseras. Alternativ
              lokalisering kan vara orter eller regioner där statlig verksamhet
              läggs ned eller där det finns lite av sådan verksamhet. I varje
              enskilt fall bör en annan lokaliseringsort än Helsingfors övervägas.
              Huvudregeln är att varken Helsingfors eller någon annan storstad
              ska väljas för nya verksamheter. Regeringen har uttalat att den
              lokaliseringspolitik som bedrevs under åren 19922002 ska ändras
              i en för Kalmar län mer positiv riktning.
            </seg>
            <seg n="de914f11">
              Än så länge har vi inte sett några konkreta resultat av den utfästelsen.
              Men jag förväntar mig att det kommer mycket snart. Idéer och förslag
              på verksamheter som är lämpliga för Kalmar län har redovisats,
              så det är inte det som saknas.
            </seg>
            <seg n="e71dc8a4">
              Nu har jag bara fem sekunder kvar, Johnny, för att svara på din
              fråga, så du får väl ställa den en gång till.
            </seg>
          </u>
          <note type="speaker" n="dad37fcb">
            Anf. 264 AGNE HANSSON (c) replik:
          </note>
          <u who="agne_hansson_a8688b" xml:id="i-46cf97fe70eaca04-0" n="f42fc144">
            <seg n="3601facf">
              Fru talman! Jag vill börja med att i allt väsentligt instämma
              i vad Krister Örnfjäder har sagt och ge honom mitt fulla stöd
              i det arbete han har. När jag har hört Börje Vestlund och flera
              här förstår jag vilken fantastisk uppförsbacke han har att gå.
              Ni sitter ju i samma utskott och ska fördela kommunikationsmedlen.
              Kalmar län har fått 574 miljoner av 370 miljarder på de här 15
              åren. Det är det som Börje Vestlund vill försvara. Nu säger man
              att man dessutom ska banta det med ytterligare 35 %.
            </seg>
            <seg n="82d275ac">
              Jag begärde egentligen ordet för att påminna om att det nu är
              dags för regeringspartiet att börja leverera. När Electroluxflytten
              från Västervik blev aktuell sade statsministern i den här kammaren:
              Västervik är värd all vår solidaritet, och det ska de få. I en
              interpellationsdebatt med mig har Messing lovat att Tjustbanan
              ska byggas ut, fullt och fast, och mera satsningar på kommunikationer.
              Även där har Krister Örnfjäder en uppförsbacke att gå. Jag vill
              ge honom allt stöd, men det är dags för regeringspartiet att leverera
              till Kalmar län nu.
            </seg>
          </u>
          <note type="speaker" n="db8b04a5">
            Anf. 265 KRISTER ÖRNFJÄDER (s) replik:
          </note>
          <u who="krister_ornfjader_2c10cd" xml:id="i-69b744065788c538-1" n="803d0f74">
            <seg n="2cb4521b">
              Fru talman! Jag kan bara konstatera att om Agne Hansson har lyssnat
              på det som jag sade och det har han onekligen, eftersom han instämde
              i det som jag sade är han fullt medveten om att det inte råder
              någon skillnad i åsikt mellan honom och mig i den här frågan.
            </seg>
          </u>
          <note type="speaker" n="1c564ac2">
            Anf. 266 AGNE HANSSON (c) replik:
          </note>
          <u who="agne_hansson_a8688b" xml:id="i-46cf97fe70eaca04-1" n="f42fc144">
            <seg n="65b17793">
              Fru talman! Till det kan också läggas att det finns ett engagemang
              i länet för det här. Hela länet står samlat inför att det krävs
              regionalpolitiska insatser för Kalmar län med den situation som
              vi nu har. Det krävs ökade anslag ur 33, det regionalpolitiska
              stödanslaget, för att kompensera Västervik, Kalmar, Nybro och
              Vimmerby, till exempel, som man har begärt. Där lever man redan
              på krita. Och det är oerhört viktigt att man får just en utbyggnad
              av kommunikationerna det är en viktig del för den regionala utvecklingen
              och att man kommer till skott med de här utlokaliseringarna och
              lokaliseringarna till Kalmar län. Länet har minst andel sysselsatta
              i statlig verksamhet av alla län i landet. Det är dags att regeringspartiet
              nu börjar leverera till Kalmar län.
            </seg>
          </u>
          <note type="speaker" n="79ccd575">
            Anf. 267 KRISTER ÖRNFJÄDER (s) replik:
          </note>
          <u who="krister_ornfjader_2c10cd" xml:id="i-69b744065788c538-2" n="803d0f74">
            <seg n="4492b7df">
              Fru talman! När man går upp och håller ett sådant tal som jag
              har gjort gör man inte det för att man på något sätt ska försöka
              se till att man får det bättre än vad man egentligen förtjänar.
              Vi vill inte ha mer än vad någon annan har.
            </seg>
            <seg n="afb03be1">
              Vi är, när det gäller den här typen av investeringar, nöjda med
              att vi får lika mycket som de andra har i genomsnitt. Om vi fick
              det när det gäller de statliga arbetstillfällena skulle vi stort
              sett fördubbla antalet statligt anställda i Kalmar län. Då förstår
              ni att det är skillnad. Det är den skillnaden som vi och då säger
              jag vi tycker är oacceptabel. För det finns egentligen inget argument
              för att det är på det sättet.
            </seg>
          </u>
          <note type="speaker" n="ff023ebd">
            Anf. 268 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-7" n="9eeb6091">
            <seg n="325f8f65">
              Fru talman! Man ska egentligen inte konfrontera Krister Örnfjäder
              med tanke på det tonläge han i dag höll i sitt anförande om regionalpolitiken.
              Men det är ändå så att mycket av vad du sade bygger på infrastrukturproblem,
              och vi sitter dagligdags i samma utskott.
            </seg>
            <seg n="9f292b30">
              Nu har jag ändå en fråga till dig. Jag håller ju med om nästan
              allt du har sagt. Du kan rösta på mina motioner om att utlokalisera
              mera och så vidare. Du kan ta kontakt med folkpartisten i Västervik,
              Sverker Thorén, så får du mycket stöd och många lösningar genom
              våra motioner. Är du beredd att ställa dig bakom PPP-lösningar
              på stora infrastruktursatsningar i Helsingfors? Där har du Börje
              Vestlund, din kamrat som du ska fördela med. Det förstår jag inte
              är lätt. Vi är för PPP-lösningar i Helsingfors för att vi ska
              få ut PPP-satsningar i bland annat Kalmar län och Värmlands län.
              Ska vi inte ta den gemensamma handen nu, Krister Örnfjäder?
            </seg>
          </u>
          <note type="speaker" n="a07fbafd">
            Anf. 269 KRISTER ÖRNFJÄDER (s) replik:
          </note>
          <u who="krister_ornfjader_2c10cd" xml:id="i-69b744065788c538-3" n="803d0f74">
            <seg n="4f08633c">
              Fru talman! Jo, det tycker jag. Men när jag hör Runar Patriksson
              argumentera för väginvesteringar brukar det sällan komma längre
              än till Värmlands gränser. Det är möjligt att det någon enstaka
              gång gör det, men det är sällan det gör det. Vad jag nu försöker
              argumentera för är att vi har en sämre situation än vad man har
              i Värmland. Det tror inte Runar Patriksson, men så är det. Det
              investeras mer statliga medel i Värmland än i Kalmar län. Jag
              missunnar inte Värmland att de får satsningar. Men jag tycker
              att vi skulle kunna få lika mycket. Därmed skulle vi komma en
              bra bit på väg.
            </seg>
            <seg n="4c86d772">
              När det sedan gäller PPP-lösningar är det ju så, och det vet
              säkert Runar Patriksson om han kommer ihåg de diskussioner som
              har förts, att vi från socialdemokraterna i trafikutskottet gärna
              är med och tar fram tre stycken, två vägobjekt och ett järnvägsprojekt.
              Vi har också rekommenderat regeringen att göra det.
            </seg>
          </u>
          <note type="speaker" n="7c5e9610">
            Anf. 270 RUNAR PATRIKSSON (fp) replik:
          </note>
          <u who="runar_patriksson_2b9bab" xml:id="i-d83daae8dbaeaf9e-8" n="9eeb6091">
            <seg n="aa9c8eef">
              Fru talman! Det är steg på gång åt rätt håll. Bäste Krister Örnfjäder,
              jag har aldrig sagt att bärighets- och tjälsäkringspengar i Värmland,
              i Jämtland, i Norrland, ska vara PPP-projekt. Jag har aldrig haft
              en tanke på det. Jag har aldrig haft en sådan tro och aldrig sagt
              det trots att jag har pratat om detta många gånger. Jag har varje
              gång sagt: Bästa socialdemokrater, ni måste öppna för möjligheten
              till alternativa finansieringar så att vi får till dessa viktiga
              vägar för den svenska industrin. Då gäller det även i Kalmar.
              Alltså: I Göteborg, Helsingfors och Malmö är det dags för PPP-lösningar
              för stora vägprojekt för att vi ska kunna använda budgetmedel
              i de områden som vi nu gemensamt har talat om. Ställ upp på det
              nu, Krister Örnfjäder, så ska du få se att vi få fart på infrastrukturen
              i Sverige.
            </seg>
          </u>
          <note type="speaker" n="72ce2569">
            Anf. 271 KRISTER ÖRNFJÄDER (s) replik:
          </note>
          <u who="krister_ornfjader_2c10cd" xml:id="i-69b744065788c538-4" n="803d0f74">
            <seg n="f7565850">
              Fru talman! Jag tycker att det är intressant att Runar Patriksson
              tar upp just tjälsäkringspengar som exempel. Det vet jag ju att
              det som ska gå till tjälsäkring och bärighet på vägar inte är
              några PPP-lösningar. Det är helt andra pengar vi diskuterar då.
            </seg>
            <seg n="499bb9bf">
              När Runar Patriksson diskuterar och tycker att man ska satsa
              mer på tjälsäkring brukar han alltid säga att det är för att man
              ska säkra vägsituationen inom de så kallade skogslänen. Om man
              tittar på de traditionella förklaringarna av vad skogslänen är
              för något tillhör inte Småland dem. Kalmar län ligger i Småland,
              men vi tillhör inte skogslänen trots att vi är det största skogslänet
              i Sverige när det gäller produktiviteten men inte i benämningen
              och klassificeringen. Jag har själv fått argumentera för att det
              i stället för att stå i skogslänen ska stå i de områden som har
              behov av insatser när det gäller tjälsäkring. På så sätt kan,
              i det här fallet, Småland vara med och ta del av tjälsäkringspengarna.
            </seg>
          </u>
          <note type="speaker" n="ff7cada2">
            Anf. 272 JOHNNY GYLLING (kd) replik:
          </note>
          <u who="johnny_gylling_252152" xml:id="i-a1b2f111b6a3969b-5" n="a617cca2">
            <seg n="2758531f">
              Fru talman! Det gläder mig att Krister Örnfjäder och jag är överens
              om att infrastrukturen i sydöstra Sverige behöver förstärkas.
              Jag har egentligen bara en fråga. Godstransportdelegationens rapport
              vet jag att Krister Örnfjäder känner till. Vi fick en redovisning
              tillsammans i måndags. Vad jag saknar i den är att även sydöstra
              Sverige pekas ut som en viktig hamnregion där staten kan gå in
              och hjälpa till att knyta ihop de olika trafikslagen. Min fråga
              till Krister Örnfjäder är om han är beredd att tillsammans med
              mig och andra kämpa för denna viktiga fråga.
            </seg>
          </u>
          <note type="speaker" n="93ed7fc4">
            Anf. 273 KRISTER ÖRNFJÄDER (s) replik:
          </note>
          <u who="krister_ornfjader_2c10cd" xml:id="i-69b744065788c538-5" n="803d0f74">
            <seg n="a1500513">
              Fru talman! För att fortsätta Johnnys beskrivning var det så
              att jag började med det här redan då, i måndags, när jag gjorde
              en jämförelse med Sjöfartsverket och frågade hur man resonerar
              när man exempelvis diskuterar en satsning på Trelleborg i relation
              till en satsning på Karlskrona. Det gällde just konsekvenserna
              av trafiken gentemot Polen.
            </seg>
            <seg n="82f249eb">
              Johnny är alltså väl medveten om att jag har detta för ögonen.
              Mitt mål är att få ut så mycket gods som möjligt så fort som möjligt
              till sjöss. Vi lever med ett jättestort problem här i Sverige.
              Det är att vi är ett land som har behov av mycket kommunikationer.
              Vi är ett avlångt land. De flesta kommunikationer går i riktning
              norrsöder på väg och järnväg. Allting samlas nere i Skåne till
              slut. Det vore bättre om mer kom ut på Östersjön tidigare. Då
              slapp vi belasta de stora stamvägarna eller stomjärnvägarna.
            </seg>
          </u>
          <note type="speaker" n="a52652db">
            Anf. 274 JOHNNY GYLLING (kd) replik:
          </note>
          <u who="johnny_gylling_252152" xml:id="i-a1b2f111b6a3969b-6" n="a617cca2">
            <seg n="86bfe70c">
              Fru talman! Det var så bra sagt att jag bara vill tacka.
            </seg>
          </u>
          <note type="speaker" n="7a8a2b86">
            Anf. 275 KRISTER ÖRNFJÄDER (s) replik:
          </note>
          <u who="krister_ornfjader_2c10cd" xml:id="i-69b744065788c538-6" n="803d0f74">
            <seg n="c336921c">
              Fru talman! Jag får tacka för tacket.
            </seg>
            <seg n="2b1f3f49">
              Integration och demokrati
            </seg>
          </u>
          <note type="speaker" n="fa2d33e9">
            Anf. 276 ANA MARIA NARTI (fp):
          </note>
          <u who="ana_maria_narti_aaeac7" xml:id="i-623ab4669a3970bf-0" n="2496a77d">
            <seg n="15bb9776">
              Fru talman! Nyfödd och litet barn i den rumänska extremnationalismen.
              Elev först till fascismen och sedan, direkt därefter, i stalinismens
              skola. Student i Östeuropa under ungerska och polska uppror. Journalist
              i begynnelsen av Ceausescus terror. Flykting. Till slut medborgare
              i Sverige och politiker i den svenska demokratins tjänst, en av
              världens äldsta demokratier. Jag vet vad försvar av demokratin
              betyder.
            </seg>
            <seg n="6b386c9f">
              Och jag vill tala om försvar av demokratin i kväll. Jag vill
              tala om vårt behov av att förebygga konflikter. Och detta behov
              kan inte tillfredsställas om vi inte börjar med de allra första
              impulserna: hatpolitik. Hatets politik börjar med ord och glider
              väldigt fort över i hemska handlingar. Att förebygga våldsamma
              konflikter betyder att göra slut en gång för alla på all politik
              som bygger på hat, propaganda och våldsromantik. Det betyder också
              klasshat. Det betyder religiös fanatism. Det betyder ateistisk
              intolerans.
            </seg>
            <seg n="aea4811d">
              Jag talade om och vann gehör för detta i Interparlamentariska
              unionen vid en internationell sammankomst i Santiago de Chile.
              Då beslöt vi att införa en resolution, en punkt, som kräver att
              IPU, Interparlamentariska unionen, ska arbeta för att FN:s konvention
              mot rasdiskriminering utvidgas och inbegriper alla former av politik
              som bygger på hat och våld. Men där har initiativet från Sverige
              stannat. Jag tycker därför att det är dags att ta itu med den
              tanken också i Sveriges riksdag, i den svenska politiken. Vi måste
              få redskap för att en gång för alla kunna göra motstånd mot all
              sorts politik som bygger på hat och våldsromantik.
            </seg>
            <seg n="2ff43144">
              Det här är avgörande för försvaret av demokratin. Men det finns
              också en helt annan sak som vi måste börja arbeta med, där vi
              måste börja arbeta konkret med fötterna i vardagen och inte bara
              med vackra tal. Det handlar om egenmakt. Demokrati kan inte finnas
              i ett samhälle som lämnar stora grupper utanför det aktiva sociala
              livet. Vi har en stor svårighet, en stor kris, på gång i Sverige
              i dag. Den krisen heter utslagning, utanförskap. Och där finns
              allt att göra.
            </seg>
            <seg n="bdb18f2e">
              Jag har i över tio år arbetat tillsammans med långtidsarbetslösa
              akademiker från andra länder och har inte sett den minsta förbättring
              i behandlingen av dessa människor. De är fortfarande objekt för
              åtgärder. De är fortfarande en svag grupp som ska tas om hand.
              I den gruppen finns oerhört mycket energi, men vi från den här
              delen av samhället får inte agera i vårt eget namn. I stället
              är det tjänstemannen på arbetsförmedlingen och tjänstemannen i
              kommunen som beslutar om vad dessa människor ska studera, om de
              ska studera, och hur de ska hitta en väg in i det aktiva livet.
              Så kan det inte fortsätta.
            </seg>
            <seg n="aa615b3b">
              Under många år har flera av oss socialliberaler talat om den
              stora fara som närmar sig när barn ser att deras föräldrar under
              hela deras liv i Sverige fått leva utanför, som mottagare av socialbidrag.
              Många av dessa barn kan därmed känna ett otroligt raseri. Kanske
              är det just det som vi i dessa dagar får beskåda.
            </seg>
            <seg n="952a0b85">
              Jag vill därför påminna om att hela Folkpartiets politik när
              det gäller integration bygger på en tanke, nämligen egenmakt.
              Och det är första gången som ett politiskt dokument av den här
              digniteten visar så mycket respekt för de människor som hittills
              levt utanför.
            </seg>
          </u>
          <note type="speaker" n="b4270680">
            Anf. 277 KERSTIN LUNDGREN (c):
          </note>
          <u who="kerstin_lundgren_078b71" xml:id="i-d127dd41f63ceb5b-0" n="0560fae5">
            <seg n="fb00aa55">
              Herr talman! En politik för ökat självbestämmande är vad Centerpartiet
              vill verka för. Det handlar om ökat självbestämmande för den enskilda
              människan, ökat självbestämmande för lokala civila gemenskaper,
              ökat självbestämmande också för kommande generationer i uppdraget
              att forma nya förutsättningar för människor att växa här hemma
              hos oss i Sverige, men också när vi ser ut över världen.
            </seg>
            <seg n="89e9dd60">
              All offentlig makt, står det i regeringsformen, utgår från folket.
              Det reser ett antal frågor som jag vill beröra, inte minst mot
              bakgrund av den diskussion som tidigare i dag förts i kammaren
              och som även förts den senaste veckan.
            </seg>
            <seg n="4b26b396">
              Hur ser det offentliga maktrummet ut? Kommunismen visar en väg
              där i stort sett hela samhället ska omfattas av det offentliga
              rummet. Man kan fråga sig var socialdemokratin står i relation
              till detta. Vi kommer alla ihåg diskussionen om löntagarfonderna.
              Det finns all anledning att fundera kring dessa frågor, herr talman.
            </seg>
            <seg n="cbef5beb">
              Från Centerns sida kan vi konstatera att det offentliga rummet
              trängt in för långt i den enskildes maktsfär, i lokaler av gemenskaper.
              Det har blivit en extra gäst vid matbordet, ätit upp utrymmet
              för den enskilde, gjort fler beroende av någon annan. Detta gäller
              inte minst i våra förorter till exempel i denna region, vilket
              Ana Maria Narti på ett talande sätt tidigare beskrivit, där människors
              makt berövats och där möjligheterna runnit ut.
            </seg>
            <seg n="f40e3a2e">
              Det krävs, herr talman, att det offentliga maktrummet begränsas
              så att vi stärker människorna men också stärker äganderätten.
            </seg>
            <seg n="3044ad9c">
              Den andra frågan är ifall all offentlig makt ska samlas i denna
              kammare. Om vi ser oss omkring ser vi människor som inte är delaktiga
              i det offentliga rummet. Vi ser att valdeltagandet sjunker. Systemen
              är för stora, ansvaret för otydligt. Från vår sida säger vi: Låt
              oss tydliggöra ansvaret. Låt oss skapa mer gripbara enheter. Låt
              oss samla ansvar och makt när det gäller beslutsrätt inom det
              offentliga rummet på samma nivåer. Låt oss bygga underifrån och
              inte stanna vid nationsgränsen.
            </seg>
            <seg n="56da16e2">
              Vi vill använda federalismens principer, herr talman, när vi
              nu jobbar i Författningsutredningen för att bygga nya regelverk.
              Vi hoppas kunna se ett demokratikonvent som ett led i att göra
              diskussionen om våra gemensamma offentliga spelregler till var
              kvinnas och var mans egendom. Vi hoppas, herr talman, att vi också
              när det gäller EU-frågorna ska få utrymme till att föra den diskussionen
              innan vi så småningom tar ställning här i kammaren och med detta
              en politik som gör att vi tar vara på Sveriges möjligheter. Sverige
              kan bättre och, inte minst, vi kan öka de enskildas självbestämmande.
              Låt oss arbeta för det i denna kammare.
            </seg>
          </u>
          <note type="speaker" n="3b99213c">
            Anf. 278 LARS BÄCKSTRÖM (v):
          </note>
          <u who="lars_backstrom_89e811" xml:id="i-0677c7c254dd3074-0" n="61e6f978">
            <seg n="a582eb85">
              Herr talman! Vänsterpartiet är ett demokratiskt socialistiskt
              parti, och ingen kan kritisera vårt program för att brista när
              det gäller synen på demokratin. Men det finns skäl att kritiskt
              och självkritiskt granska Vänsterpartiets historia när det gäller
              synen på demokratins principer i ljuset av den kommunistiska teorin
              och praktiken.
            </seg>
            <seg n="43cdaeef">
              Jag är och kallar mig vänstersocialist, men det finns de i mitt
              parti som kallar sig kommunister och står bakom samma program
              som jag. Hur kan det komma sig?
            </seg>
            <seg n="b0fcdbcc">
              Vad är det som skiljer den ene vänsterpartisten från den andre?
              Kan skillnaden vara att kommunisten är för visionen av det klasslösa
              samhället? Så ser inte jag det. Även jag och andra vänstersocialister
              står bakom denna vision.
            </seg>
            <seg n="e5834e75">
              Visionen uttrycks i Kommunistiska manifestet från 1848 med följande
              ord: I det gamla borgerliga samhällets ställe, med dess klasser
              och klassmotsatser, träder en association, vari vars och ens fria
              utveckling är villkoret för allas fria utveckling.
            </seg>
            <seg n="c65951f8">
              För Marx och Engels var målet för det kommunistiska samhället
              enkelt och tydligt. Målet handlade i första hand om den enskilde
              individens frihet och inte kollektivets frihet. Men den visionen
              gör inte att jag vill eller kan kalla mig kommunist.
            </seg>
            <seg n="df37431a">
              Inte ens Marx var medlem i kommunisternas förbund längre än till
              1850, och hela förbundet var upplöst redan 1851. Den politiska
              rörelse som grundades utifrån manifestet kom i stället att kallas
              Socialdemokrater. Även Lenin var länge socialdemokrat.
            </seg>
            <seg n="342cfe6b">
              Branting stod bakom manifestets grundtankar. Men självklart var
              Branting inte kommunist. Lenin vände sig bort från demokratin
              och blev kommunist. Det var främst synen på demokrati och revolution
              som historiskt sett delade socialdemokrater från kommunister.
            </seg>
            <seg n="f2aedb2b">
              Senare har många demokratiskt sinnade socialister som verkat
              i de kommunistiska partierna försökt att få sina partier att återvända
              till demokratin. I några fall har detta gått. I de flesta fall
              har det också lett till att de har slutat att kalla sig kommunistiska
              partier eller för kommunister.
            </seg>
            <seg n="d452e51a">
              Herr talman! Att tänka bort Lenin från den kommunistiska traditionen
              är lite grann som att försöka ta bort Jesus från kristendomen.
            </seg>
            <seg n="34f258b5">
              Men vänstersocialism då? För mig är det en rörelse som betonar
              både demokratin och socialismen. Det är en riktning som kritiserar
              både kommunister och socialdemokrater för att ha för stor tilltro
              till staten och för lite tilltro till individen.
            </seg>
            <seg n="6e98b7db">
              Jag vill se mitt parti som ett parti som står närmast den vänstersocialistiska
              frihetliga traditionen och betonar både individen och rättvisan,
              både friheten och brödet. Detta med individens frihet är den klassiska
              vänsterståndpunkten som går tillbaka till den franska revolutionen
              och en frihetssyn som delas både av den socialistiska vänstern
              och den borgerliga vänstern.
            </seg>
            <seg n="b7489914">
              Men jag är inte bara vänster, jag är också socialist. Socialism
              är ytterst en fråga om ägarmakt. Det är en syn som säger att de
              som äger mycket inte ska tillåtas ha mer makt än de demokratiskt
              valda. De ska inte tillåtas styra över löntagar- och konsumentintressen.
            </seg>
            <seg n="0a7b6ca8">
              Därför vill vi socialister motverka kapitalets makt. I den meningen
              är vi antikapitalister. Men vi är självklart inte mot marknadsekonomin.
              Vi har också en vision och ett mål om att sprida ägarmakten till
              hela folket. Det gäller inte för all privat egendom, men över
              de stora kapitaltillgångarna som ger dem som äger makt över demokratin.
            </seg>
            <seg n="934d923e">
              En gång trodde de flesta socialister att vägen gick över statligt
              ägande. Det var en återvändsgränd. I dagens globala kapitalistiska
              ekonomi är den visionen död. Vi kan inte rädda jobben i Trollhättan
              genom att förstatliga Saab. Vi kan inte möta de globala miljöhoten
              med isolerade åtgärder i Sverige.
            </seg>
            <seg n="76951253">
              I dag måste vi söka nya vägar för att nå våra mål. En väg står
              att finna i löntagarnas samverkan över nationsgränserna. Min farfars
              medlemsbok i Murarförbundet från tiden före första världskriget
              var tryckt på Europas alla språk. Han var medlem i ett förbund
              som gick över nationsgränserna. Vi behöver återigen sådana förbund.
              I dag måste vi bygga politiskt-demokratisk motmakt mot globala
              företag och inte bara i EU-Europa utan just på global nivå.
            </seg>
            <seg n="2d0b9672">
              Herr talman! Kanske har vi mer makt än vi anar vi löntagare och
              socialister. Det gemensamma kollektiva ägandet har nog aldrig
              varit större än i dag. I dag finns det samlat i jättelika pensionsfonder
              som löntagarna äger tillsammans. Rudolf Meidner skrev 1998: För
              Marx och Engels var den svåra uppgiften att expropriera exploatörerna.
              För tjugohundratalets socialister är uppgiften enklare: att bruka
              den makt som ligger i löntagarnas redan existerande och ständigt
              växande kapital.
            </seg>
            <seg n="59c15419">
              Herr talman! Det finns alla skäl att slå vakt om den parlamentariska
              demokratin. Det finns många möjligheter att utveckla den. Demokratin
              är ingen garanti för goda beslut. Den är inte ens en garanti för
              ett mångkulturellt samhälle. Men det är en nödvändig försäkring
              mot tyranni och ett värn för friheten. Därför finns det alla skäl
              att fortsätta att verka för socialismen. Därför är jag vänsterpartist.
              Därför är jag vänstersocialist.
            </seg>
          </u>
          <note type="speaker" n="a3b9f430">
            Anf. 279 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-623ab4669a3970bf-1" n="2496a77d">
            <seg n="384441a5">
              Herr talman! Låt oss tala om manifestet. Det är jättebra att
              vi äntligen har kommunismens bibel på bordet. Manifestet talar
              i mycket klara uttryck om en grupp i samhället som bättre än alla
              andra har förstått historiens utveckling. Det är kommunistpartiet.
              Eftersom det har förstått bättre och har ett mycket större innehåll
              av sanning i sitt tänkande har det rätt att leda.
            </seg>
            <seg n="6e78d858">
              Min första fråga till Lars Bäckström är: Var är demokratin och
              tanken om lika värde i en text som säger att en grupp har rätt
              att leda alla andra, som talar om tvångsarbete för alla, som talar
              om despotiska ingrepp och som spyr hat över kapitalismen? Var
              finns demokratin i manifestet?
            </seg>
          </u>
          <note type="speaker" n="24dd4cb3">
            Anf. 280 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-1" n="61e6f978">
            <seg n="f6e02f8b">
              Herr talman! Demokratin finns inte i manifestet. År 1848 fanns
              inte demokratin. Manifestet handlar om en ekonomisk analys av
              samhällsutvecklingen och den materialistiska historieuppfattningen.
              Den är nu ganska allomfattande. Man inser att det politiska livet
              formas av den ekonomiska verkligheten.
            </seg>
            <seg n="5b1c042b">
              Låt oss ha en lyssnande attityd, Ana Maria Narti. Det är vad
              demokratin bygger på. Kommunismen i politisk form växte med Lenin.
              Lenin var inte demokrat. Ur Kommunistiska manifestet växte den
              socialdemokratiska rörelsen fram. Det är en rörelse som jag kritiserar
              ibland för att ha en för stor tilltro till staten och centrala
              lösningar. Därför är jag vänstersocialist.
            </seg>
            <seg n="509d98e3">
              Men det finns en överensstämmelse mellan liberalismen och socialismen
              när det gäller friheten. Där är vi överens. Sedan har vi skild
              syn på ägandet. Låt oss diskutera det. Men det är inte en odemokratisk
              ståndpunkt att ifrågasätta makten hos ett fåtal att kunna leka
              med människors liv.
            </seg>
            <seg n="6c6aa1f4">
              Vi hörde i den förra debatten hur stora bolag kan hantera människor
              i Kalmar. Låt oss inte återvända till det samhälle där en liberal
              ledare sade till arbetslösa människor: Lycka till! Nej, då behövs
              demokratin.
            </seg>
            <seg n="29e6c7ca">
              Vi måste också ha en lyssnande attityd. Så låt oss inte gräla
              om det vi är ense om. Låt oss ta fasta på demokratin. Låt oss
              föra en debatt om ägandets makt och villkor. Det fanns en tid
              när till och med Folkpartiet i Sverige sade att man bör demokratisera
              ägandet. Återvänd till den tiden.
            </seg>
          </u>
          <note type="speaker" n="49eaac8a">
            Anf. 281 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-623ab4669a3970bf-2" n="2496a77d">
            <seg n="a38d8c12">
              Herr talman! Grunddragen i manifestet är klasskampen. Jag har
              just talat om vad klasskampen kan åstadkomma. Jag kan komma med
              mycket konkreta exempel på hur hatet mot de utpekade lovliga bytena,
              de rika, kan leda till destruktivitet och till slut till totalt
              kaos i samhället.
            </seg>
            <seg n="501c1ecf">
              Som sociallberal kan jag aldrig acceptera en politik som bygger
              på hat. Den tanken finns i Vänsterpartiets nya partiprogram som
              är antaget i år i februari. Där talar man om oförenliga intressen.
              Där talar man om avskaffande av privat ägande, som om man inte
              visste att äganderätten är en av de grundläggande mänskliga rättigheterna
              enligt FN:s deklaration om dessa rättigheter.
            </seg>
          </u>
          <note type="speaker" n="659e6e1b">
            Anf. 282 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-2" n="61e6f978">
            <seg n="8ba6b102">
              Herr talman! Det finns hos alla demokratiska socialister och
              även hos de icke-demokratiska socialisterna en uppfattning om
              att det finns klasskamp, Ana Maria Narti. Det finns en politisk
              rörelse som mycket hårdhänt förnekar att klasskampen existerar.
              Den heter fascism. Fascisterna säger att det inte finns någon
              klasskamp. De som talar om klasskamp ska bort från den politiska
              scenen. Det var Benito Mussolinis budskap.
            </seg>
            <seg n="b34f6f0c">
              Det finns klasskamp. Därför har vi fackliga organisationer. Därför
              har vi arbetsgivarorganisationer. Det finns de som måste sälja
              sin arbetskraft och det finns de som köper. Det finns en kamp
              mellan dem. Här i Sverige har vi organiserat det med kollektivavtal
              och fackliga förhandlingar. Vi gör kompromisser med varandra.
              Men motsättningen finns ju alltid kvar. Gå till det liberala löntagarrådet!
              De inser också att det finns en motsättning mellan arbetsgivare
              den som köper arbetskraft och den som måste sälja sin arbetskraft.
              Den som inte ser den motsättningen rör sig i riktning mot Paretos
              och Mussolinis tänkande, som förnekar klasskampens existens och
              säger att alla har detsamma. Det var den kooperativa staten som
              var en förbannelse för Italien på samma sätt som kommunismen i
              Sovjet och i Rumänien var en förbannelse.
            </seg>
          </u>
          <note type="speaker" n="f8e51ba0">
            Anf. 283 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-91cab7772ffe63d8-0" n="aabda25b">
            <seg n="98e32583">
              Herr talman! Jag skulle vilja ställa en rak och enkel fråga till
              Lars Bäckström: Är Kuba i dag en diktatur?
            </seg>
          </u>
          <note type="speaker" n="28a0237b">
            Anf. 284 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-3" n="61e6f978">
            <seg n="8ca9de6a">
              Herr talman! Ja, tveklöst! Men det är inte bara en diktatur i
              största allmänhet. Det finns ju grader även när det gäller diktaturer.
              Men Kuba beter sig ovanligt svinaktigt mot till exempel homosexuella.
              Det finns diktaturer som inte förföljer sexuella grupper, men
              till och med det gör de på Kuba i praktiken. Man får inte resa.
              De låter människor handla i speciella butiker om de har dollar,
              medan andra får hålla till godo med statliga ransoneringskort
              där det knappt finns någonting. Det är ett eländigt samhällssystem.
            </seg>
            <seg n="7cbd9254">
              USA har inte rätt att ha en handelsblockad och förvärra problemen
              för dessa människor, som redan far så illa. Men Kuba är tveklöst
              en diktatur, på samma sätt som Kina tveklöst är en diktatur och
              Nordkorea och Vietnam tveklöst är det.
            </seg>
          </u>
          <note type="speaker" n="bc4a654f">
            Anf. 285 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-91cab7772ffe63d8-1" n="aabda25b">
            <seg n="f7dc8326">
              Herr talman! Lars Bäckström säger nu att Kuba tveklöst är en
              diktatur. Jag välkomnar det för mig helt självklara ställningstagandet.
            </seg>
            <seg n="68292b0b">
              Fyra ledande politiker i Lars Bäckströms eget parti har skrivit
              ett internationellt politiskt manifest som säger att Kuba i dag
              har fria val. Det sker samtidigt som det svenska utrikesdepartementet
              betecknar Kuba som en auktoritär enpartistat. Detta är fyra politiker
              som har ledande positioner i Vänsterpartiet. Tre av dem sitter
              i partistyrelsen och en av dem var toppkandidat för Vänsterpartiet
              i det senaste EU-parlamentsvalet.
            </seg>
            <seg n="49f7d49d">
              Min fråga till dig, Lars Bäckström, efter denna deklaration om
              din syn på Kuba är: Är det inte pinsamt att vara med i ett parti
              där fyra ledande politiker inte kan skilja på demokrati och diktatur?
              Och om du tycker att det är pinsamt är det då inte dags att dra
              konsekvenserna av det, Lars Bäckström?
            </seg>
          </u>
          <note type="speaker" n="459f5294">
            Anf. 286 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-4" n="61e6f978">
            <seg n="23f2b31b">
              Herr talman! Om jag bor i ett hus, och har bott där länge, och
              någon flyttar in i grannlägenheten och börjar bete sig illa så
              tänker inte jag flytta från mitt hus. Då är det de som beter sig
              illa som ska börja bete sig riktigt eller flytta. Det är en enkel
              princip.
            </seg>
            <seg n="415b5496">
              Det finns de som har frågat mig: Bäckström, kommer partiet att
              spricka? Då svarar jag: Det tror jag inte. Men jag tror att de
              som inte kan skilja på diktatur och demokrati så småningom får
              bilda sig sitt eget parti.
            </seg>
            <seg n="09bbd85a">
              Jag har lärt av historien att det är farligt att leka privatdomstol.
              Men det är klart att de över tiden inte kan rymmas i samma parti
              som jag gör. Det är ju självklart! Men det är inte jag som ska
              flytta absolut inte. Jag bor i mitt demokratiska socialistiska
              hus, och där tänker jag stanna.
            </seg>
            <seg n="47010fc6">
              Det finns också människor som en gång for i väg till Chile och
              sade: Det var trevligt! Ekonomin utvecklar sig! De kom från borgerliga
              partier, och de såg inte diktaturen och förföljelsen. De hade
              också problem. Det fanns sådana, men det förringar inte felen
              hos dem i mitt parti.
            </seg>
          </u>
          <note type="speaker" n="b8778846">
            Anf. 287 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-d127dd41f63ceb5b-1" n="0560fae5">
            <seg n="65286ccb">
              Herr talman! Från ett feministiskt vänsterkritiskt parti har
              det tydliggjorts att k:et har kommit tillbaka. Vänsterpartiet
              leds av en uttalad kommunist. Detta borde vara ett problem, Lars
              Bäckström.
            </seg>
            <seg n="59770743">
              Man har tilltro till individen, men inte tilltro till marknaden.
              Marknaden är väl just individer, eller? Man har tilltro till individen,
              men inte tilltro till rätten att äga för individen. Så uppfattar
              jag Lars Bäckström. Är det rätt eller fel?
            </seg>
          </u>
          <note type="speaker" n="9a359037">
            Anf. 288 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-5" n="61e6f978">
            <seg n="67f8ca45">
              Herr talman! Det är fel! Läs protokollet i morgon! Jag sade att
              vi är för marknadsekonomi. Det är synd att vi inte hör bättre
              här i salen. Jag säger att jag respekterar äganderätten. Men jag
              respekterar inte att några företag kan leka boll med hela regioner
              och samhället inte har någonting att sätta emot.
            </seg>
            <seg n="76d41ea0">
              Krister Örnfjäder tog upp den punkten i den förra debatten, och
              visade det tydligt. Ska det vara så i vårt samhälle att några
              storbolag kan göra vad de vill med hela regioner och tömma dem
              på arbetstillfällen? De tömmer ut glesbygderna. Ska vi inte ha
              någonting att sätta emot det? Vad kommer då att hända om marknaden
              fritt får råda? Hur kommer det att se ut i den glesbygd som Centern
              värnar om marknadskrafterna får råda? Jo, öde hus och öde byar!
              Det är vad som väntar.
            </seg>
            <seg n="4b4ade13">
              Ni försöker ju själva stävja och kontrollera marknaden då och
              då. Det finns få näringar som så mycket som den svenska jordbruksnäringen
              har tiggt och bett politiken att hjälpa dem mot marknadskrafternas
              hårdhänta spel. Så lär inte mig den delen från Centern!
            </seg>
          </u>
          <note type="speaker" n="70f110f0">
            Anf. 289 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-d127dd41f63ceb5b-2" n="0560fae5">
            <seg n="7c142512">
              Herr talman! Men är det inte så, Lars Bäckström, att det är fria
              människor som äger och som får utrymme och makt att växa som skapar
              förutsättningen för utveckling i hela landet? Är det inte just
              det vi kan se? Är det inte all den reglering som har präglat vårt
              land och allt det centralstyre som har burits fram av Socialdemokraterna,
              och som Vänstern gärna vill se mer av, som vållar vårt elände
              i dag? Det är en inlåsningseffekt som har drabbat vårt samhälle.
            </seg>
            <seg n="b3aab0d5">
              Jag har en annan fråga att ställa till Lars Bäckström. Han pratar
              om att bygga den politiska demokratin. Finns det i Lars Bäckströms
              tankevärld en möjlighet att bygga ett starkt EU med en stark parlamentarisk
              församling där man lyfter bort makt från kommissionen? Vågar Lars
              Bäckström tänka sig en överstatlighet i det offentliga rum som
              vi ger EU mandat att verka i?
            </seg>
          </u>
          <note type="speaker" n="8d2a7565">
            Anf. 290 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-6" n="61e6f978">
            <seg n="5ae091f7">
              Herr talman! Vågar jag tänka mig? Ja, självklart! I en demokrati
              vågar man tänka sig. Kan jag tro att nationalstaterna som de konstruerades
              en gång är för alltid givna och för alltid kommer att vara sådana?
              Kan en socialist tro att det som en gång var alltid kommer att
              bestå? Den personen är inte socialist. Socialism handlar om förändring
              och utveckling.
            </seg>
            <seg n="21d86121">
              Jag berättade ju om min farfars fackföreningsbok som gällde över
              hela Europa. Men jag vägrar att acceptera en stat som säger och
              skriver in i konstitutionen att det är kapitalets frihet som gäller
              och att vi inte får ha gemensamma åtgärder mot kapitalet, utan
              att kapitalet ska ha all frihet. Det är den konstitutionen som
              nu håller på att dras igenom och som vänsterkrafter i Europa är
              emot. Men Centern säger: Det var väl bra!
            </seg>
            <seg n="d83c78f2">
              Det är detta som driver och krossar välfärdsstaterna på många
              håll. I dag konkurrerar Saab med Rüsselsheim. Men det är också
              så att vi slås ut av industrier i Polen, Tjeckien och Estland
              som kanske har noll skatt. Ska vi konkurrera med lägsta möjliga
              skatt och sämsta välfärd? Det är inte en väg vi väljer. Därför
              säger vi nej till den federala statsbildningen.
            </seg>
          </u>
          <note type="speaker" n="49bbb21b">
            Anf. 291 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fd95be4f7da8ff43-2" n="0083342e">
            <seg n="3475d83c">
              Herr talman! Jag vill börja med att ställa en fråga till Lars
              Bäckström. I valet mellan att samarbeta och skaka hand med en
              demokrat och en kommunist vad väljer Lars Bäckström?
            </seg>
            <seg n="d2fde609">
              Enligt min mening kan en kommunist inte vara demokrat. Det bygger
              på en idé om lagbundenhet i samhällsutvecklingen och inte på att
              samhällsutvecklingen bestäms i demokratiska institutioner. Proletariatets
              diktatur visionen är överordnad människorna. För att göra en god
              omelett måste man krossa ägg. Stalin krossade kulaker. Miljoner
              har förintats av denna idé, den kommunistiska idén.
            </seg>
            <seg n="b00f079a">
              Lars Ohly kallade sig för leninist för några år sedan. Det var
              leninisterna som skulle vara fackelbärare. De tillhörde eliten
              när det gällde att genomföra detta förfärliga experiment. Därför
              frågar jag: Vem föredrar Lars Bäckström, en kommunist eller en
              demokrat?
            </seg>
          </u>
          <note type="speaker" n="c6aa5643">
            Anf. 292 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-7" n="61e6f978">
            <seg n="70b34801">
              Herr talman! Det är bra om man inte har färdigskrivna frågor.
              I mitt anförande tog jag avstånd från leninismen, och jag säger
              att leninismen är oupplösligt förbunden med kommunismen. Det var
              det jag sade. Demokrati bygger i någon mening på att man lyssnar
              på vad de andra säger. Man är faktiskt demokratins dödgrävare
              om man inte bryr sig om att lyssna på vad andra människor säger.
              Om man bara håller förutbestämda anföranden utifrån sina egna
              fördomar och vad man förväntar sig att höra har man problem med
              den demokratiska debatten.
            </seg>
            <seg n="2d139217">
              Jag föredrar alltid en demokrat framför en antidemokrat. Men
              jag ska också erkänna att jag nyligen var i Saudiarabien tillsammans
              med folkpartister och skakade hand med företrädare för ett antidemokratiskt
              samhälle som förtrycker kvinnor på det vidrigaste sätt. Det gjorde
              jag för att försöka få i gång en demokratisk dialog. Det kan ha
              varit rätt eller fel, men jag gjorde det tillsammans med folkpartister.
              Jag tror att det var rätt för att försöka få i gång den demokratiska
              utvecklingen även i Saudiarabien. Det är väl inte så komplicerat.
              Man kan ta alla i hand, men man ska aldrig vika från demokratins
              principer.
            </seg>
          </u>
          <note type="speaker" n="e643faa5">
            Anf. 293 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fd95be4f7da8ff43-3" n="0083342e">
            <seg n="1e42f88a">
              Herr talman! Svara på frågan, Lars Bäckström! Finns det ett svar
              på frågan om Lars Bäckström föredrar att samarbeta med en demokrat
              eller en kommunist? Det är min första fråga.
            </seg>
            <seg n="c081fa24">
              Den andra frågan är: Om Lars Bäckström tycker att det är en diktatur
              på Kuba har ju Lars Bäckströms parti särskilda ingångar på Kuba.
              Ni har ju partivänner. Vad gör ni i praktiken för att ändra samhällsskicket
              på Kuba i demokratisk riktning? Hur försöker ni påverka den regim
              som sitter där? Vad gör ni? Ni gör väl ingenting, såvitt jag har
              fattat. Tvärtom har ni i er partistyrelse anhängare och försvarare
              av denna diktatur.
            </seg>
            <seg n="2e7be912">
              Dessutom är Lars Bäckström inte trovärdig som demokrat så länge
              han sitter ihopskruvad med de här kommunisterna i detta parti.
              Lars Bäckström talar om att flytta eller inte flytta från huset.
              Det är outhärdligt för alla andra utom sådana som han att bo i
              samma hus som kommunister. Flytta, Lars Bäckström!
            </seg>
          </u>
          <note type="speaker" n="18c31f75">
            Anf. 294 LARS BÄCKSTRÖM (v) replik:
          </note>
          <u who="lars_backstrom_89e811" xml:id="i-0677c7c254dd3074-8" n="61e6f978">
            <seg n="695f32b8">
              Herr talman! Jag tror nog att jag stannar. Jag har varit med
              och byggt det här huset. Det handlar om respekt för privategendomen.
              Det är ett bygge som jag har ägnat mitt liv åt.
            </seg>
            <seg n="48eb183a">
              Jag gav ju svaret nyss. Det går att läsa i protokollet. Jag föredrar
              alltid en demokrat. Jag sade att den kommunistiska traditionen
              inte är demokratisk. Det sade jag. Nicka nu om du har fått svar
              på frågan! Nej, då säger jag det en gång till: Jag föredrar alltid
              en demokrat. Den kommunistiska traditionen från Lenin är inte
              demokratisk. Har jag svarat på frågan? Det går bra att nicka.
              Nej. Hur klarade Hamilton sig i skolan om han inte kan höra så
              entydiga besked? Jag var lärare i skolan. Sådana elever som inte
              hörde vad läraren sade hade jag problem med. Det var busarna i
              klassen. De fick inte högt betyg. Jag har svarat på frågan. Jag
              föredrar alltid en demokrat. Lenin är oskiljbar från kommunismen.
              Kommunismen i Lenins tradition är inte demokratisk. Det är ett
              jätteenkelt svar. Det är synd för den demokratiska debatten när
              Hamilton vägrar lyssna.
            </seg>
          </u>
          <note type="speaker" n="e94e67b6">
            Anf. 295 TOBIAS KRANTZ (fp):
          </note>
          <u who="tobias_krantz_56c063" xml:id="i-91cab7772ffe63d8-2" n="aabda25b">
            <seg n="0c25c204">
              Herr talman! Makt verkar korrumperande. Absolut makt korrumperar
              absolut. Den brittiska 1800-talshistorikern och parlamentsledamoten
              lord Actons berömda ord har sällan varit så aktuella som i dagens
              Sverige. Tio års oavbrutet socialdemokratiskt styre har lett till
              att exemplen på maktmissbruk och vänskapskorruption breder ut
              sig.
            </seg>
            <seg n="d3790289">
              Låt mig ge tre exempel.
            </seg>
            <seg n="a0ace653">
              För det första har vi det svällande Myndighets-Sverige. Antalet
              myndigheter i Sverige har ökat med mer än 15 % under bara de tre
              senaste åren. Vi har fått 31 helt nya myndigheter. 20 nya myndigheter
              bildas i år, nästa år eller finns på förslag. Sverige har i dag
              234 myndigheter. Många av de här myndigheterna är små. Tio av
              dem har mindre än tio anställda, och det har lett till skarp kritik
              från bland annat Statskontoret.
            </seg>
            <seg n="f7c1a82a">
              Den svällande myndighetsbyråkratin är ett led i det socialdemokratiska
              maktbygget. Ett viktigt skäl för den här expansionen är nämligen
              att belöna lojala partikamrater och företrädare för samarbetspartier
              med myndighetschefstjänster. Den statliga förvaltningen används
              i maktpolitiska syften. Detta leder till svårigheter för både
              enskilda och företag. Reglerna blir alltfler, byråkratin växer,
              snårigheten för de människor som lever ute i Sverige ökar och
              radar upp sig.
            </seg>
            <seg n="26177404">
              För det andra handlar det om utnämningspolitiken. Det står tydligt
              i grundlagen att tillsättning av statliga tjänster enbart ska
              ske på grundval av förtjänst och skicklighet. Samtidigt vet vi
              att det kommer rapport efter rapport och avslöjande efter avslöjande
              som visar att det som står i grundlagen inte efterföljs. Sveriges
              Televisions Aktuelltredaktion visade för en tid sedan att 16 personer
              av dem som leder statliga universitets- och högskolestyrelser
              har en partipolitisk bakgrund. Hela 13 av dem har en socialdemokratisk
              bakgrund.
            </seg>
            <seg n="f7005214">
              En annan rapport har visat att i de statliga bolagsstyrelserna
              finns det en massiv övervikt av socialdemokrater. Av cheferna
              för de 20 viktigaste verken har 9 partipolitisk bakgrund. Gissa
              hur många av dem som är socialdemokrater! Ja, just det, 9 stycken.
            </seg>
            <seg n="061648d4">
              En rapport som Folkpartiet har tagit fram och som riksdagens
              utredningstjänst har hjälpt oss med visar att av de kommittéordförande
              som tillsattes mellan 2001 och 2003 är mellan 70 och 80 % av dem
              som har partipolitisk bakgrund socialdemokrater. Den fråga man
              ställer sig är förstås: Är socialdemokrater så förkrossande mer
              kompetenta att leda statliga universitetsstyrelser, statliga verk
              och statliga utredningar än personer med varje annan politisk
              bakgrund? Nej, regeringens utnämningspolitik är vänskapskorruption
              satt i system.
            </seg>
            <seg n="a8379935">
              För det tredje handlar det om de statliga myndigheternas propaganda.
              Den grundläggande principen i den svenska demokratin är att politiker
              söker stöd, politiker bildar opinion och politiker fattar de avgörande
              politiska besluten. Myndigheter verkställer, preciserar och tolkar
              de lagar och regler som finns.
            </seg>
            <seg n="226c3164">
              Men det är en gränsdragning som allt oftare överskrids. Vi får
              nya myndigheter som enbart har till uppgift att ägna sig åt opinionsbildning
              och propaganda. Integrationsverket och Glesbygdsverket är två
              sådana exempel som enbart har till uppgift att ägna sig åt opinionsbildning
              och propaganda. Etablerade myndigheter har också lockats med i
              det här racet. Skatteverket drev för ett antal år sedan en kampanj
              mot svartjobb, hette det. I praktiken var det ett enda långt försvar
              för den socialdemokratiska högskattepolitiken.
            </seg>
            <seg n="de8ff5e2">
              Naturvårdsverket har bedrivit en så kallad klimatkampanj där
              ett av de viktigaste syftena var att öka förståelsen och acceptansen
              för statlig styrning i miljöpolitiken.
            </seg>
            <seg n="ecf5a13b">
              Riksdagens utredningstjänst har på vårt uppdrag vid två tillfällen
              räknat på hur stora PR- och informationsbudgetar som olika statliga
              myndigheter har. För 2003 har Riksdagens utredningstjänst räknat
              fram att det är åtminstone 125 miljoner kronor, förmodligen betydligt
              mer. För 2004 kan den här summan vara uppe i mer än det dubbla.
              Enbart Vägverket har ett informationsanslag om 120 miljoner kronor.
            </seg>
            <seg n="ab212008">
              Detta visar vilken enorm makt myndigheterna kan sätta bakom orden
              i opinionsbildning om de så vill. Som jämförelse kan jag nämna
              att de politiska partierna i statligt partistöd varje år får 170
              miljoner kronor. Det visar hur maktfördelningen i dag ser ut.
            </seg>
            <seg n="3b73d418">
              För att komma till rätta med detta krävs det ett antal olika
              åtgärder, i huvudsak två. Det handlar förstås om reformer inom
              de här områdena.
            </seg>
            <seg n="ea007c78">
              För det första: Sätt ett tak för antalet statliga myndigheter!
              Tillsätt en granskningskommission som ska se över vilka regler
              som ska gälla för statliga myndigheters opinionsbildning! Öka
              öppenheten i utnämningsmakten!
            </seg>
            <seg n="0af6da4c">
              För det andra: Sverige behöver en ny regering. Ingenting är så
              hälsosamt för demokratin som växling vid makten. Sverige har kallats
              världens första enpartidemokrati, men Sverige är ingen enpartidemokrati.
              Sverige är en vital flerpartidemokrati. Det tänker jag och övriga
              liberaler i denna kammare visa fram till valdagen 2006.
            </seg>
          </u>
          <note type="speaker" n="23d86952">
            Anf. 296 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-5d41e68f9a607f73-0" n="a938a023">
            <seg n="571ba936">
              Herr talman! Det är ett intressant perspektiv som Tobias Krantz
              tar upp om möjligheterna att lämna information till medborgarna.
              Det som fick mig att begära repliken var att jag gärna skulle
              vilja höra om Tobias Krantz närmare kan specificera de 120 miljoner
              kronor som Vägverket har. Vägverket har nämligen en uppgift på
              trafiksäkerhetsområdet att informera och bilda opinion för att
              man ska köra säkrare med mera. Kan det vara så att det i de 120
              miljoner kronorna ingår Vägverkets anslag för trafiksäkerhetsfrämjande
              åtgärder?
            </seg>
          </u>
          <note type="speaker" n="33ea1cc1">
            Anf. 297 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-91cab7772ffe63d8-3" n="aabda25b">
            <seg n="e34b1419">
              Herr talman! Det är självfallet så. Huvuddelen av de pengar som
              de statliga myndigheterna använder till propaganda och information
              gäller nog propagande och information som de allra flesta av oss
              skulle tycka var rätt självklar, exempelvis trafiksäkerhetsupplysning
              och när Skatteverket talar om för både mig och Göran Magnusson
              när vi ska lämna in våra deklarationer.
            </seg>
            <seg n="97b39ed3">
              Den intressanta frågan här är att eftersom det finns ett antal
              uppenbara exempel på missbruk av den information och propaganda
              som myndigheterna ägnar sig åt, är det otroligt viktigt att kartlägga
              omfattningen av den myndighetspropaganda som i dag finns. Då är
              det väldigt intressant att konstatera att de statliga myndigheterna
              har betydligt mer resurser för propaganda och information än vad
              exempelvis de politiska partierna får i statligt partistöd. Detta
              måste granskas. Vi måste gå till botten med detta, reda ut hur
              mycket propaganda som förekommer och även dra upp riktlinjer för
              hur det här ska gå till i framtiden.
            </seg>
            <seg n="ca6c6122">
              Min motfråga till Göran Magnusson är: Är Göran Magnusson beredd
              att verka för att en sådan här granskningskommission tillsätts?
            </seg>
          </u>
          <note type="speaker" n="ce65a4f3">
            Anf. 298 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-5d41e68f9a607f73-1" n="a938a023">
            <seg n="cd0d3997">
              Herr talman! Det finns tillräckligt mycket granskningsuppgifter
              och granskare i det svenska politiska samhället. Vi har ju alldeles
              nyligen tillsatt en riksrevision som möjligen kan intressera sig
              för sådana här frågor. Det går att på olika sätt kartlägga dem.
            </seg>
            <seg n="d6be22ad">
              Det intressanta i mitt resonemang var att det skulle bli betydligt
              angelägnare att diskutera det här med Tobias Krantz om det vore
              så att vi kunde veta hur mycket pengar av Vägverkets 120 miljoner
              som Tobias Krantz egentligen förutsätter. Det blir ju tämligen
              poänglöst att tala om ett stort anslag för trafiksäkerhetsfrämjande
              åtgärder, som om det vore att missbruka Vägverkets möjligheter
              till information. Riksdagens utredningstjänst eller budgetavdelningen
              på Finansdepartementet skulle möjligen kunna klara att rensa bort
              detta.
            </seg>
            <seg n="2bc5649a">
              Diskussionen bleve ju intressant om man kunde se att Vägverket
              använder en stor del av sina pengar till sådant som det inte borde
              informera om.
            </seg>
          </u>
          <note type="speaker" n="2a8495df">
            Anf. 299 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-91cab7772ffe63d8-4" n="aabda25b">
            <seg n="4eb7df18">
              Herr talman! Problemet, Göran Magnusson, är just att vi vet så
              väldigt lite. Vi har sett ett antal kampanjer under senare år
              där det enligt min uppfattning är uppenbart att de statliga myndigheterna
              har överskridit sina befogenheter och ägnat sig åt partipolitisk
              propaganda. Men exakt dels hur mycket PR- och informationspengar
              de statliga myndigheterna har totalt sett, dels hur mycket av
              dessa pengar som används till partipolitisk propaganda vet vi
              inte. Just därför är det viktigt att vi tillsätter en granskningskommission
              som går till botten med problemet.
            </seg>
            <seg n="53a7dbea">
              Vi har frågat Riksdagens utredningstjänst och bett den hjälpa
              oss med detta. Flera av de här statliga myndigheterna svarar inte
              ens på Riksdagens utredningstjänsts frågor, så nog finns det skäl
              att gå till botten med detta på riktigt allvar. Detta är ett stort
              och växande samhällsproblem, som innebär att politik och förvaltning
              glider samman. Vem ska vi utkräva ansvar av när en generaldirektör
              leker politiker? Vem ska vi kräva ansvar av när politiker abdikerar
              från sin roll som opinionsbildare?
            </seg>
          </u>
          <note type="speaker" n="6987a402">
            Anf. 300 MAURICIO ROJAS (fp):
          </note>
          <u who="mauricio_rojas_02ffb5" xml:id="i-0c86334d508a21c2-0" n="49d097be">
            <seg n="c2c392cb">
              Herr talman! Den 19 augusti 2004 marscherade 700 rosengårdsbor
              mot våldet i sitt område. 583 fönsterrutor på Rosengårdsskolan
              hade nyligen krossats på en enda natt, och några veckor innan
              hade Sedat Haxhiu knivdödats när han försökte stoppa ett bråk.
              Dessa händelser var tyvärr varken de första eller de sista som
              vittnar om utanförskapets destruktiva grepp.
            </seg>
            <seg n="3b1c2405">
              I mars 2004 hade DN en stor artikel om området. Två korta meningar
              ur den räcker som sammanfattning: Allt som går i uniform riskerar
              att attackeras i Rosengård. Till och med brandkåren råkar illa
              ut.
            </seg>
            <seg n="3d5adf91">
              Det är illa, riktigt illa, men inte så förvånande om vi tänker
              på den utslagning som präglar området. Det finns delar av Rosengård
              där nästan ingen arbetar och skolor där över hälften av eleverna
              misslyckas med sina studier.
            </seg>
            <seg n="263cd3e1">
              Så är det. Utanförskapets verklighet är inte vacker eller snäll,
              särskilt inte för dem som lever mitt i den. Och det är inte bara
              Rosengård som befinner sig i ett sådant läge. Betydande öar av
              utanförskap återfinns i dag i nästan alla stora och medelstora
              svenska städer. Till och med i många mindre städer är miljöer
              präglade av utanförskap inte helt ovanliga. Det kan uppskattas
              att kring 10 % av Sveriges stadsbefolkning i dag lever i sådana
              miljöer.
            </seg>
            <seg n="44e4a368">
              Det mest nedslående är att denna process har en lång historia.
              Redan vid 80-talets slut var det påfallande att de flesta miljonprogramsområdena
              hade omvandlats till utsatthetens hemorter.
            </seg>
            <seg n="5bd3e69e">
              Det sorgliga är att ingenting har förändrats sedan dess. Invandrar-
              och integrationsministrar har kommit och gått, man har bytt orden,
              retoriken, men man har fortsatt att göra samma sak. Samma åtgärder,
              samma storstadssatsningar, samma synsätt, samma omhändertagande,
              samma stängda arbetsmarknad och samma smygande diskriminering
              har fortsatt att verka trots att eländet bara har blivit värre.
            </seg>
            <seg n="a7ac51cf">
              Denna misslyckandets kontinuitet måste brytas innan dess följder
              blir ännu allvarligare. Sverige befinner sig farligt nära den
              punkt då de etniska och sociala konflikterna kan urarta i öppna
              kravaller och andra ytterst tragiska händelser.
            </seg>
            <seg n="214e9449">
              Därför behövs en radikal förändring, ett perspektivskifte som
              bryter med den segregerande integrationspolitik som hittills förts
              och öppnar vägen för en inkluderande utvecklingspolitik baserad
              på egenmakt i stället för omhändertagande och arbete i stället
              för bidrag.
            </seg>
            <seg n="53329c75">
              Utanförskapet kan inte brytas utifrån. Det är bara inifrån, när
              de berörda själva tar saken i egna händer, som någonting positivt
              kan hända. Och utan arbete finns det ingen väg ut ur utanförskapet.
              Det är den liberala vägen för att bryta utanförskapet och göra
              Sverige helt igen.
            </seg>
            <seg n="6a833875">
              Herr talman! Folkpartiet liberalerna har i motionen Egenmakt
              och arbete föreslagit en kraftfull politik mot utanförskapet.
              Huvudinslagen är följande:
            </seg>
            <seg n="5dda1dd6">
              Det är den liberala vägen ut ur utanförskapet. Den är konkret
              och nydanande. Vi vet vad vi vill och hur det kan uppnås. Vad
              vill de regerande socialistiska partierna? Vad har de att erbjuda
              de hundratusentals människor som i dag lever i utanförskap?
            </seg>
          </u>
          <note type="speaker" n="c61826ee">
            Anf. 301 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-22" n="83cacb30">
            <seg n="081e6736">
              Herr talman! Jag var där tillsammans med de 700 rosengårdsborna,
              föreningslivet och de tjänstemän som jobbar i Rosengård och i
              hela Malmö. Visst är vi många som ser med oro på utvecklingen
              i Malmö och den segregation vi har i vår stad. Men jag kan ändå
              undra: Varför denna ensidigt mörka bild? Vi ser ju många olika
              rörelser här.
            </seg>
            <seg n="7baff272">
              Ni skriver och pratar om de 583 krossade fönsterrutorna i Rosengårdsskolan.
              Samtidigt nämner ni inte till exempel att Malmö högskola är en
              av de bästa i Sverige på att rekrytera personer med utländsk bakgrund
              och nå de mål vi sätter upp för detta. Ni skriver och pratar om
              arbetslösheten i Rosengård men nämner inte alla de hundratals
              företag som startas av invandrare, inte minst i vår stad Malmö.
              Ni skriver och pratar om passiva bidragstagare samtidigt som vi
              vet att det finns ett blomstrande föreningsliv, inte minst i områden
              som Rosengård.
            </seg>
            <seg n="ccc5aaff">
              Varför denna ensidiga bild, Mauricio Rojas?
            </seg>
          </u>
          <note type="speaker" n="db978b3d">
            Anf. 302 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-0c86334d508a21c2-1" n="49d097be">
            <seg n="74afdd83">
              Herr talman! Vilket dåligt försvar, Luciano Astudillo! Att något
              går bra rättfärdigar inte att så mycket går dåligt.
            </seg>
            <seg n="6fca28a0">
              Luciano Astudillo! Aldrig har utanförskapet i en liknande konjunktur
              varit så stort som det är i dag. År 1990 fanns det bara fem områden
              i Sverige där mindre än hälften av människorna arbetade. I dag
              finns det 75. Tio år av socialistisk regering har lett till en
              femtondubbling av detta extrema utanförskap.
            </seg>
            <seg n="17ad88f9">
              Prata om de vackra sakerna så mycket du vill! Jag vill prata
              om de andra, för det är de som berör mig. Jag är berörd av de
              mest utsatta; det är inte du.
            </seg>
          </u>
          <note type="speaker" n="92f2d9d6">
            Anf. 303 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-23" n="83cacb30">
            <seg n="67bd894b">
              Herr talman! Mauricio Rojas, detta är bara en replik. Jag kommer
              i mitt anförande att beskriva hur jag ser på integrationspolitiken
              och hur vi socialdemokrater tror att den kan utvecklas än bättre.
            </seg>
            <seg n="c0cb0918">
              Men jag försöker förstå varför ni är så ensidigt svartmålande.
              Jag är orolig det finns många utredningar som pekar på det att
              just den här svartmålningen och stigmatiseringen av områden leder
              till att det blir självuppfyllande profetior. Många ungdomar får
              läsa om Rosengård som fullständigt misslyckat, bland annat för
              att Rojas är där och beskriver det så, när vi vet att det finns
              ett blomstrande föreningsliv och massor av företagande och entreprenörskap
              i de här områdena.
            </seg>
            <seg n="b6066b11">
              Ni bidrar ju inte. Ni bara svartmålar. Det är min kritik i den
              här repliken.
            </seg>
          </u>
          <note type="speaker" n="beeaecb1">
            Anf. 304 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-0c86334d508a21c2-2" n="49d097be">
            <seg n="721619b7">
              Herr talman! Jag ska läsa några rubriker om Rosengård, Luciano,
              för att se om det är svartmålning. De är ur några tidningar från
              södra Sverige: Skottlossning mellan gäng, Fyra gripna efter knivslagsmål
              på Rosengård, Brandattentat skulle bli hämnd mot polisen, Skolbygge
              stoppas på Rosengård efter misshandel, Tre gripna för misshandel
              av byggjobbare, Skadegörelse kostar miljoner, Swebus ställer in
              kvällsturerna till Rosengård, Stenkastare stoppade buss till Rosengård.
            </seg>
            <seg n="8d358c0b">
              Bussen går inte in i Tensta i dag, Luciano Astudillo. Det är
              din regering som bär ansvaret för det. Detta ska vi tala om tusentals
              gånger även om det gör dig mycket besviken. Du har ingen politik
              att försvara här. Jag ska gång på gång säga: Ni har misslyckats!
              Ni bär ansvaret!
            </seg>
            <seg n="5b2c20eb">
              Din regering har misslyckats. Din statsminister hade inte ett
              ord att säga i dag om detta. Han nämnde inte utanförskap, nämnde
              inte invandrare. Han bryr sig inte. Och du försöker rättfärdiga
              detta! Du borde skämmas!
            </seg>
          </u>
          <note type="speaker" n="520ac9d5">
            Anf. 305 MARIAM OSMAN SHERIFAY (s):
          </note>
          <u who="unknown" xml:id="i-f9163708bcc48640-24" n="83cacb30">
            <seg n="72a1a523">
              Herr talman! Amany kallar sig Anna för att få jobb.
            </seg>
            <seg n="4fea4b88">
              Tolvåriga Amany läser högt DN:s rubrik och säger: Titta, hon
              heter också Amany! Hon fortsätter: Va, kallar hon sig Anna för
              att få jobb? Måste Amany heta Anna för att få jobb?
            </seg>
            <seg n="479cb73d">
              Då avbryter storebror Muhammed: Ja, och nu vet du att du också
              måste byta namn och göra en Michael Jackson när du blir stor,
              annars får du inga jobb.
            </seg>
            <seg n="2e0d813c">
              Amany vänder sig till mig och frågar: Är det sant att jag måste
              byta namn när jag blir stor för att få jobb? Och göra en Michael
              Jackson?
            </seg>
            <seg n="7d9ebb95">
              Amanys storebror skyndar sig att förklara: Enkelt! Du bleker
              din hud så att du blir vit. Sedan skaffar du ett par färgade linser,
              färgar håret och slutar med din Rinkebysvenska. Först då kan du
              få jobb.
            </seg>
            <seg n="e004d561">
              Det här samtalet handlar om en liten flicka som läser om hur
              vuxna människor behandlas i vårt samhälle. Vilken bild får Amany
              av sig själv? Vilken bild får Amany av vårt samhälle?
            </seg>
            <seg n="84083ef0">
              Vad kunde jag som vuxen säga till en tolvårig flicka som har
              stora planer och drömmar för sin framtid, hon som har fått höra
              av sina föräldrar att bara hon sköter skolan kan hon bli vad hon
              vill i möjligheternas Sverige, det samhälle som är till för alla,
              bara man bidrar efter förmåga? Hur skulle jag som vuxen förklara
              den strukturella diskriminering som utestänger tusentals människor
              från att arbeta?
            </seg>
            <seg n="1d3dc029">
              Är inte strukturell diskriminering en light- version av rasism?
              Hur skulle jag kunna förklara för tolvåriga Amany att det var
              arbetsförmedlarens råd till den vuxna Amany som fick henne att
              byta namn till ett mer svenskklingande i hopp om att hon en dag
              skulle få jobb? Är inte det att kapitulera?
            </seg>
            <seg n="b3cc7503">
              Vad är det som är fel på vårt samhälle, herr talman, ett samhälle
              där omgivningens fördomar avgör vem som får jobbet, inte kompetensen?
            </seg>
            <seg n="ee347af2">
              Medan jag läser om den vuxna Amanys kamp mot arbetslösheten försöker
              jag tänka på hur den tolvåriga Amanys framtid kommer att se ut.
              Kommer hon även i fortsättningen att heta Amany eller kommer hon
              att känna sig tvungen att byta namn?
            </seg>
            <seg n="e2ecdd8f">
              Men en sak kommer jag på, en sak kan jag lova 12-åriga Amany,
              att vi socialdemokrater vägrar att kompromissa i synen på alla
              människors lika värde. Vi vägrar acceptera att det finns många
              människor i vårt land som står utanför arbetsmarknaden bara för
              att de har fel namn, kön, hudfärg, ålder eller har funktionshinder.
            </seg>
            <seg n="e3a3ad36">
              Jag måste erkänna att diskrimineringen är svår att komma åt.
              Den är inbyggd i samhällets struktur, precis som en cancersvulst
              som det är svårt att operera bort. Därför måste hela samhället
              samverka i kampen mot intoleransen och diskrimineringen och för
              människovärdet.
            </seg>
            <seg n="2812a165">
              Även om var och en har ett eget ansvar för att bekämpa diskriminering
              och fördomar vilar ett särskilt ansvar på samhället. För att förebygga
              och motverka diskrimineringen har vi infört lagar i arbetslivet
              och på andra viktiga områden. Jag är fullt medveten om att politiska
              verktyg inte räcker. Diskriminering handlar om djupa mänskliga
              värderingar, om våra attityder, om vad du och jag bär på, om våra
              egna fördomar, om våra föreställningar om hur den andra är. Därför
              kommer den kampen aldrig att tystna.
            </seg>
          </u>
          <note type="speaker" n="7c46645d">
            Anf. 306 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-0c86334d508a21c2-3" n="49d097be">
            <seg n="9cb52cc5">
              Herr talman! Du var här i morse, Mariam, och lyssnade på partiledardebatten.
              Din partiledare hade 40 minuter till sitt förfogande. Han ägnade
              inte ens en sekund åt diskrimineringen, utanförskapet och alla
              de problem som du, jag, Luciano Astudillo och många andra brinner
              för. Hur är det möjligt?
            </seg>
            <seg n="fa27e1d6">
              För två år sedan hade Göran Persson en regeringsförklaring där
              integrationen var en av de två allra viktigaste sakerna han skulle
              ta itu med under den här mandatperioden. I dag fanns det inte
              ens en sekund att ägna åt detta. Hur kan man förklara det, Mariam?
            </seg>
          </u>
          <note type="speaker" n="da13531e">
            Anf. 307 MARIAM OSMAN SHERIFAY (s) replik:
          </note>
          <u who="unknown" xml:id="i-f9163708bcc48640-25" n="83cacb30">
            <seg n="492d21f8">
              Herr talman! De förslag som vi har tagit fram, Mauricio, som
              vi arbetar efter och som vi kommer att arbeta efter under hela
              mandatperioden är förslag som liknar era förslag. Vi bemöter problemen.
              Men visst är det mycket som måste göras. Och visst, jag är inte
              nöjd, men jag är stolt. Därför lovar jag härifrån att även kampen
              mot diskriminering kommer att fortsätta.
            </seg>
          </u>
          <note type="speaker" n="ca56e9c2">
            Anf. 308 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-0c86334d508a21c2-4" n="49d097be">
            <seg n="4ad42aa9">
              Herr talman! Mariam, du kan inte vara stolt över att din statsminister
              inte hade en sekund till det här. Det är nästan tjänstefel.
            </seg>
            <seg n="30896b09">
              Jag vet att du vill väl, Mariam, och det finns människor i ditt
              parti som vill väl. Men när en statsminister inte lyfter fram
              den här frågan och gör den viktig då är den inte viktig. Det inser
              du, det inser jag. Statsministern har i dag svikit
            </seg>
            <seg n="3bfddae9">
              de mest utsatta i vårt land. Det vet du, det vet jag. Jag har
              ingen förklaring. Har du någon förklaring till detta?
            </seg>
          </u>
          <note type="speaker" n="17d92b0b">
            Anf. 309 MARIAM OSMAN SHERIFAY (s) replik:
          </note>
          <u who="unknown" xml:id="i-f9163708bcc48640-26" n="83cacb30">
            <seg n="7b66d9e4">
              Herr talman! Jag har faktiskt nämnt precis vad vi jobbar med
              för att motarbeta diskriminering. Vi har en mångfaldsplan som
              ingår i integrationspolitikens mål. Den talar sitt tydliga språk.
            </seg>
            <seg n="66ca8a00">
              Jag har läst er motion mot diskriminering. Den innehåller väldigt
              mycket som liknar våra tankegångar. Det är bra förslag. Men något
              jag inte delar er syn på är det vanliga populistiska förslaget
              om språktest.
            </seg>
            <seg n="0eb87f62">
              Något annat som stör mig väldigt mycket är diskriminering av
              en viss grupp, nämligen unga muslimska flickor som bär huvudduk.
              Det är din partikollega, Nyamko Sabuni, helt emot. Jag vill bara
              fråga dig, Mauricio, om du och övriga Folkpartiet delar hennes
              syn på en åldersgräns för att bära huvudduk. Är inte det att diskriminera
              en grupp människor i vårt land, du som är emot diskriminering?
            </seg>
          </u>
          <note type="speaker" n="084ac7ad">
            Anf. 310 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-623ab4669a3970bf-3" n="2496a77d">
            <seg n="99407980">
              Herr talman! Mariam vet att vi ibland lider precis på samma sätt.
              Vi är dessutom förföljda av precis samma hatiska person.
            </seg>
            <seg n="ea8657b5">
              Jag kan som storasyster eller kanske morsa säga till Mariam:
              Öppna ögonen! Du talar om strukturell diskriminering. Vad är strukturell
              diskriminering?
            </seg>
            <seg n="843028bd">
              Efter tio år av oavbruten socialdemokratisk ledning av landet
              ligger till exempel ansvaret för sjukkostnaderna på arbetsgivarna.
              Det låser arbetslivet. Ingen arbetsgivare vill anställa i dag.
              Man tar timanställda, man tar vikarier, man tar uppdragsanställda
              och projektanställda för att inte ta på sig den kostnaden. Är
              inte detta en av mekanismerna bakom den strukturella diskrimineringen?
            </seg>
          </u>
          <note type="speaker" n="603593ce">
            Anf. 311 MARIAM OSMAN SHERIFAY (s) replik:
          </note>
          <u who="unknown" xml:id="i-f9163708bcc48640-27" n="83cacb30">
            <seg n="7a436435">
              Herr talman! Själva begreppet strukturell diskriminering kan
              inte de som drabbas förstå ens en gång. Jag har precis nämnt det,
              men är inte det att man utsätts för systematisk strukturell diskriminering
              en light -version av rasism?
            </seg>
          </u>
          <note type="speaker" n="e9de3e60">
            Anf. 312 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-623ab4669a3970bf-4" n="2496a77d">
            <seg n="78d040f5">
              Herr talman! Jag har aldrig förnekat att det finns rasism också
              i Sverige. Rasism finns tyvärr överallt. Men när det gäller låsningen
              på arbetsmarknaden är det en direkt effekt av er absolut obegripliga
              arbetsmarknadspolitik.
            </seg>
            <seg n="4420dede">
              Jag har själv anmält till konstitutionsutskottet sättet på vilket
              pengarna från Europeiska socialfonden har använts i Sverige. De
              här pengarna som i början kom till invandrargrupper är i dag slukade
              av AMS. Och detta har tagit också den lilla, lilla frihet som
              EU hade skapat för invandrarna. KU har faktiskt hållit med mig.
            </seg>
            <seg n="24172c83">
              Är inte detta strukturell socialistisk, socialdemokratisk diskriminering?
            </seg>
          </u>
          <note type="speaker" n="e8202f2c">
            Anf. 313 MARIAM OSMAN SHERIFAY (s) replik:
          </note>
          <u who="unknown" xml:id="i-f9163708bcc48640-28" n="83cacb30">
            <seg n="81f06b95">
              Herr talman! Jag ska inte göra det svårare. Jag är som sagt inte
              nöjd. Jag kommer verkligen inte att vara nöjd förrän mycket har
              lösts när det gäller att man kan ha ett arbete oavsett vad man
              heter, var man kommer ifrån eller hur man ser ut.
            </seg>
            <seg n="7169a02f">
              Vi har många förslag. Jag kommer inte att hinna ta upp dem här.
              Samtidigt är det så att jag faktiskt kräver mer ansvar av kommunerna
              och även den privata sektorn. Vi som politiker kan inte lösa alla
              dessa problem, oavsett om vi är socialdemokrater, folkpartister
              eller moderater, som inte alls är här i dag.
            </seg>
          </u>
          <note type="speaker" n="bb101235">
            Anf. 314 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-9" n="5c2cfbc8">
            <seg n="a7289851">
              Herr talman! Jag kan börja med att korrigera Mariam Osman Sherifay
              på den punkten.
            </seg>
            <seg n="df788b00">
              Jag fäste mig särskilt vid en sak som hon tog upp. Hon sade:
              Vi socialdemokrater vägrar att acceptera att människor står utanför
              arbetsmarknaden.
            </seg>
            <seg n="7af6d1fb">
              Kan Mariam peka ut en enda åtgärd under de tio åren som Socialdemokraterna
              har styrt Sverige som på ett avgörande sätt har ändrat förutsättningarna
              för de boende i Rosengård? Jag begär bara en enda åtgärd.
            </seg>
          </u>
          <note type="speaker" n="4e02fe36">
            Anf. 315 MARIAM OSMAN SHERIFAY (s) replik:
          </note>
          <u who="unknown" xml:id="i-f9163708bcc48640-29" n="83cacb30">
            <seg n="32312d94">
              Herr talman! Jag vet att Luciano kommer att ta upp frågan om
              Rosengård. Jag passar där.
            </seg>
            <seg n="47f326b4">
              Men jag vill säga att jag är trött på att vi hela tiden ska svartmåla.
              Vi glömmer bort att det finns människor som har gjort resan. Vi
              glömmer bort att nämna dem.
            </seg>
            <seg n="18356ccc">
              Om man hela tiden får höra att man är misslyckad och att det
              är ett elände lever man upp till det. Vi ska försöka passa på
              att visa de goda exemplen. De finns. Gör dem inte osynliga. Det
              är också diskriminering.
            </seg>
          </u>
          <note type="speaker" n="73d9b7f5">
            Anf. 316 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-10" n="5c2cfbc8">
            <seg n="445fbcb4">
              Herr talman! Då gör vi det enklare för mig och Mariam Osman Sherifay.
              Då vidgar vi: Finns det någon åtgärd i Fittja, i Botkyrka, i Bergsjön
              eller någon annan av de områdena? Någonting måste det finnas som
              Mariam Osman Sherifay kan plocka fram som på ett avgörande sätt
              under de tio åren har ändrat förutsättningarna. Någonting måste
              det finnas att peka på.
            </seg>
          </u>
          <note type="speaker" n="bc5f475f">
            Anf. 317 MARIAM OSMAN SHERIFAY (s) replik:
          </note>
          <u who="unknown" xml:id="i-f9163708bcc48640-30" n="83cacb30">
            <seg n="2165e056">
              Herr talman! När det gäller sysselsättningen bland utlandsfödda
              under 2003 har det inte skett någon ökning. Det går att jämföra
              med den övriga inrikes födda befolkningen. Där är skillnaden mellan
              60 och 77 %.
            </seg>
            <seg n="4581fe1c">
              Visst finns det olika projekt. Jag nämner dem inte därför att
              projekt inte leder till något permanent. Det är vad jag många
              gånger har kritiserat i vår politik. Jag vill se en permanent
              lösning på problemen. Jag har tidigare sagt att jag inte är nöjd.
              Det finns små framsteg, men inte så att jag är tillräckligt nöjd.
              Men jag är stolt över att jag är socialdemokrat.
            </seg>
          </u>
          <note type="speaker" n="726c9809">
            Anf. 318 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-5ef5ce944f6cbc03-0" n="d9266248">
            <seg n="5de2c3a8">
              Herr talman! Mer än en miljon människor i Sverige är hänvisade
              till att leva på bidrag trots att allt de helst vill är att få
              ett jobb. Och många av dessa är invandrare som bor i segregerade
              förorter, som i min hemkommun Göteborg. Det är en utbildad lärare
              från Bosnien som har fått vänta nio år innan hon får jobba som
              lärare i Sverige eller en snickare från samma land som ännu inte
              anställts.
            </seg>
            <seg n="adf12f71">
              Skillnaden i sysselsättning mellan inrikes födda och utrikes
              födda är markant. Det kan inte förklaras av kön, ålder eller utbildning.
              Utrikes födda är mer utsatta för konjunkturväxlingar och drabbas
              av nedskärningar i högre grad. Integrationsverket räknar med att
              det i dag finns en potential på 30 000 icke sysselsatta eller
              fel sysselsatta utrikes födda akademiker som varit i Sverige i
              mellan 5 och 35 år.
            </seg>
            <seg n="4fde7e96">
              Situationen för yrkesutbildade på gymnasienivå är ännu inte lika
              kartlagd, men den torde vara liknande.
            </seg>
            <seg n="b51e6c0a">
              Detta utanförskap beror på brister i valideringsförfarandet,
              att det är svårt att komplettera utländska examina och ren diskriminering.
              Mauricio Rojas har redan varit uppe i talarstolen och redogjort
              för Folkpartiets integrationsmotion och de förslag vi har för
              att komma till rätta med detta. Jag vill här ta upp ytterligare
              ett förslag som jag lagt fram till riksdagen i en enskild motion
              i år.
            </seg>
            <seg n="01188223">
              Herr talman! Det är bra att det finns möjligheter att få utländska
              examensbevis validerade så att de kan jämföras med svenska examina
              så att potentiella arbetsgivare får information om vad den arbetssökande
              har studerat. Men eftersom valideringssystemet har brister enligt
              självaste Integrationsverket måste det också skapas andra möjligheter
              för personer med utländsk bakgrund att visa sina kunskaper och
              färdigheter.
            </seg>
            <seg n="9396de9f">
              Över huvud taget är svensk arbetsmarknad för inflexibel. Det
              är ett blint stirrande på exakt examen. Har man inte läst ekonom-
              eller civilingenjörsutbildning är det mycket svårt att bli anställd
              i näringslivet i Sverige, även om du är född här. Av egen erfarenhet
              vet jag att det till exempel i Storbritannien går mycket bra att
              läsa historia på universitetet och sedan bli börsmäklare. Det
              viktiga är att du har en examen, inte vilken.
            </seg>
            <seg n="003512c5">
              Den svenska integrationspolitiken anpassar sig för mycket till
              svensk inflexibilitet genom den valideringsfokusering som finns
              i stället för att skapa möjligheter för människors potential.
              Det måste vara lättare att kunna visa vad man går för. I dag är
              provanställningstiden på sex månader alltför kort för att arbetsgivare
              ska våga prova anställa någon vars examen de inte känner till.
              Det är allmänt känt att arbetsrätten har inlåsningseffekter, men
              den har också utlåsningseffekter. Sex månader är för kort tid
              för att ta reda på om en person har alla nödvändiga yrkeskunskaper.
            </seg>
            <seg n="c6b7293a">
              Detta problem kan vi komma åt genom att de arbetssökande som
              vill det får möjlighet att föreslå förlängd provanställningtid
              upp till ett år i stället för att harva i valideringskarusellen.
              Frustrationen bland yrkesutbildade invandrare som väntar i åratal
              på att få jobb kräver att vi prövar nya grepp. Det kan vara ett
              bidrag till att lösa upp knuten.
            </seg>
            <seg n="a21d04a0">
              De människor med invandrarbakgrund i Sverige som trots allt får
              jobb jobbar sällan i offentlig sektor. För två år sedan var det
              87 % som jobbade i den privata sektorn. Det är tecken på att attityder
              bland chefer ute på offentliga arbetsplatser verkar diskriminerande.
              Som förtroendevalda bör vi göra vårt yttersta för att de arbetsplatser
              som styrs av politiker bidrar till att häva utanförskapet genom
              att anställa människor som i dag inte får jobb, trots bra kompetens
              och utbildning.
            </seg>
            <seg n="79bdfdf0">
              Här behövs inte ändrade regler utan här behövs ändrade attityder.
              Chefer i offentlig sektor behöver kunskap om olika kulturer och
              mångfaldens positiva effekter på arbetets kvalitet.
            </seg>
            <seg n="6e47706d">
              Utöver utbildning har jag i en tidigare motion också föreslagit
              att några myndigheter ska pröva en modell för avidentifiering
              av personuppgifter. Det prövas redan i Mellerud och Göteborgs
              kommuner bland annat. De arbetssökande får en rättvis och objektiv
              behandling som bygger på meriter, utbildning och arbetslivserfarenhet.
              Vad man heter, om man är man eller kvinna, ung eller gammal, svensk
              eller utlandsfödd kommer in senare i processen.
            </seg>
            <seg n="f1b77780">
              Min motion avslogs dock. I stället beslutade regeringen att inrätta
              en högskoleutbildning på 40 poäng med inriktning på förvaltningskunskap
              för att invandrade akademiker lättare ska få anställning i statlig
              förvaltning. Jag ser det som en skenåtgärd som bara försvårar
              för kunniga akademiker att få jobb. Det finns en mängd människor
              som utan att ha läst en enda poäng förvaltningskunskap är anställda
              i statlig förvaltning i dag. De lär sig på plats. Varför ska vi
              behandla utlandsfödda annorlunda och skicka dem på kurs i förvaltningskunskap?
            </seg>
            <seg n="42cd3ccc">
              Som liberal kan jag inte acceptera att alla inte släpps in på
              arbetsmarknaden, att vissa hänvisas till socialbidragsberoende
              och diskrimineras på grund av sin religion, hudfärg eller annorlunda
              namn. Alla människor har rätt att få utöva sitt yrke.
            </seg>
          </u>
          <note type="speaker" n="9bdfe888">
            Anf. 319 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-31" n="83cacb30">
            <seg n="f73ebb69">
              Herr talman! Först har jag en liten rättelse. Integrationsverket
              har kontrollerat både privata och offentliga arbetsgivare. Tyvärr
              måste vi konstatera att båda är lika dåliga. Det fråntar inte
              det viktiga ansvaret hos det offentliga att vara ett föredöme,
              men tyvärr är privata och offentliga arbetsgivare lika dåliga.
            </seg>
            <seg n="bd5ffd31">
              Jag delar din syn på att utbildningssystemet, speciellt i den
              högre akademin, är stelbent. Samtidigt har man förmåga att ta
              till sig doktorander från andra länder. Ibland tycker jag att
              det är förvånande. De ligger ändå i fronten i fråga om utbyte
              av kunskaper och utbildningar.
            </seg>
            <seg n="b0efbc46">
              Jag reagerar på en annan sak. Flera gånger hänvisar du till Integrationsverket,
              siffror som har tagits fram och förslag om hur man kan komma åt
              diskriminering. Men ni vill lägga ned integrationskraften, den
              dynamo som finns, den myndighet som finns för att ta fram allt
              det konkreta de problem som finns. Verket är en spjutspets för
              att förändra alla andra förvaltningar och myndigheter. Är inte
              det ologiskt?
            </seg>
          </u>
          <note type="speaker" n="aedbe2b1">
            Anf. 320 CECILIA WIGSTRÖM (fp) replik:
          </note>
          <u who="cecilia_wigstrom_05ae66" xml:id="i-5ef5ce944f6cbc03-1" n="d9266248">
            <seg n="fe5c2bd6">
              Herr talman! Det enda jag har använt från Integrationsverket
              i mitt anförande är statistiska siffror. Jag har inte använt ett
              enda förslag de har kommit med. Den siffra som jag hänvisade till,
              att 87 % jobbar i privat sektor, är från Integrationsverket. Okej
              den är två år gammal, från deras årsrapport för två år sedan,
              men jag tror att den stämmer. Den visar alltså att 87 % av människor
              med invandrarbakgrund i Sverige jobbar i privat sektor. Det är
              tydligt att det är lättare för människor med invandrarbakgrund
              att få anställning i privat sektor.
            </seg>
            <seg n="2419ec3a">
              Jag står fast vid Folkpartiets politik. Vi behöver inte Integrationsverket.
              Det förslag jag har kommit med om att avidentifiera ansökningshandlingar
              är inte Integrationsverkets förslag. Det är Melleruds kommun som
              har börjat med det, och sedan har Göteborgs kommun och ett antal
              andra kommuner jobbat fram det. Jag tycker att det är rimligt
              att statliga myndigheter använder sig av det.
            </seg>
          </u>
          <note type="speaker" n="1e088c72">
            Anf. 321 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-32" n="83cacb30">
            <seg n="6984176d">
              Herr talman! Man bör läsa Integrationsverkets rapporter, för
              de är fulla av kunskaper om hur vi kan förändra högskoleväsendet
              och utbildningsväsendet för att bli mycket bättre på att ta till
              vara den mångfald av kunskaper och erfarenheter som kommer hit
              till Sverige. Det är just en av de roller som Integrationsverket
              ska ha, att driva på utvecklingen och peka på de brister som finns
              i det samhälle vi har i dag. En av de saker man gör är att ta
              fram dessa rapporter, räkna och peka på problemen. Men det där
              vill ni ta bort. Ni vill avskaffa det verket. Jag tycker att det
              är inkonsekvent.
            </seg>
            <seg n="a100c867">
              Här har vi en myndighet som kan peka finger åt alla dem som inte
              gör sitt jobb, bland annat universiteten. De är ibland lite tröga
              och långsamma, och ibland gör de kanske till och med felsteg,
              som Uppsala när det gäller juristerna där de vill kvotera in på
              etnisk grund. Nu har vi en myndighet som kan hjälpa oss att bli
              mycket bättre, men den vill Cecilia och Folkpartiet avveckla.
              Det är ologiskt.
            </seg>
          </u>
          <note type="speaker" n="5ab07d88">
            Anf. 322 CECILIA WIGSTRÖM (fp) replik:
          </note>
          <u who="cecilia_wigstrom_05ae66" xml:id="i-5ef5ce944f6cbc03-2" n="d9266248">
            <seg n="fc0471ad">
              Herr talman! Det behövs inget integrationsverk, därför att det
              finns ett folkparti. Det finns också andra partier, som kommer
              med en mängd bra förslag när det gäller att lösa integrationsproblemen
              i Sverige. Men du slår bara dövörat till och hänvisar till en
              massa myndigheter som kommer med förslag som inte leder till någonting.
            </seg>
            <seg n="f805d669">
              Du vill alltså att utlandsfödda akademiker ska varva runt i valideringskarusellerna.
              År efter år får de vänta, och du är inte beredd att pröva några
              nya förslag. Här kommer jag med en mängd förslag, som att införa
              avidentifierade ansökningshandlingar till statliga myndigheter
              och att förlänga provanställningsperioden, och du säger nej. Är
              det nej du ska säga till de invandrare som sitter och väntar på
              att få ett jobb?
            </seg>
            <seg n="78f5b5d8">
              Vi måste ta till nya grepp, och det behöver vi inte Integrationsverket
              för. Folkpartiet och andra har en mängd bra förslag.
            </seg>
          </u>
          <note type="speaker" n="d0f2d4c4">
            Anf. 323 LUCIANO ASTUDILLO (s):
          </note>
          <u who="unknown" xml:id="i-7f2c9eede3c21028-0" n="83cacb30"/>
          <note n="b025bdc2">
            Herr talman! Rebin? Nej, tack. Fredrik? Ja, välkommen!
          </note>
          <u who="unknown" xml:id="i-da0162432c709c15-0" n="83cacb30">
            <seg n="92e02b14">
              Så inledde Dagens Nyheter sin artikelserie om diskriminering
              på svensk arbetsmarknad i september. Det var en avslöjande serie
              om hur personer med utländsk bakgrund sorteras bort.
            </seg>
            <seg n="8f0e6f31">
              Fyra studenter, två med utländsk bakgrund och två med svensk,
              ringde totalt 366 arbetsplatser. Det svar de fick var avslöjande,
              skrämmande och ett enormt slöseri.
            </seg>
            <seg n="6695fb70">
              Avslöjande för nu kan vi ännu en gång konstatera vad många redan
              vet, men som många fortfarande förnekar. Hur kan vi börja ta tag
              i problemen, vi lagstiftare men också arbetsmarknadens parter?
            </seg>
            <seg n="ca176ba6">
              Skrämmande för även om bortgallringen görs på grund av så kallad
              stress, som det stod i tidningen, eller på grund av att man redan
              har invandrare i företaget vet vi att handlingen bygger på en
              falsk föreställning om andra människor.
            </seg>
            <seg n="052ab018">
              Ett enormt slöseri för det går invandrade kvinnor och män som
              är busschaufförer, undersköterskor och lärare och vill inget hellre
              än att vara med och göra Sverige till ett ännu bättre land. Det
              är människor som har all den kompetens och kunskap som Sverige
              ropar efter men som inte får en chans.
            </seg>
            <seg n="484aaf4f">
              Herr talman! Jag har tidigare i kammaren debatterat diskrimineringen
              på bostadsmarknaden och i nöjeslivet. Vi vet också att det förekommer
              diskriminering i utbildnings- och rättsväsendet.
            </seg>
            <seg n="94f277d4">
              Diskrimineringen är ett faktum i Sverige. Diskrimineringen leder
              till att vi delar upp samhället i vi-och-dom-samhällen. Sådana
              samhällen är farliga. De slår sönder sammanhållningen, skapar
              otrygghet och sprider rädsla.
            </seg>
            <seg n="a55caf70">
              Diskrimineringen slår dessutom sönder unga människors framtidsdrömmar.
              Många får för sig att de oavsett vad de gör och oavsett hur mycket
              de anstränger sig inte får en chans.
            </seg>
            <seg n="c78eec71">
              Herr talman! Det finns ingen integrationspolitik i världen som
              kan lyckas om vi inte lyckas motverka diskrimineringen, inte minst
              på arbetsmarknadsområdet. Det finns ingen sfi-kurs, ingen validering
              eller pengsystem i världen för den delen som är god nog om det
              inte finns någon som är beredd att ge invandrade svenskar en chans.
              Därför är kampen för integration också kampen mot diskriminering.
            </seg>
            <seg n="c3392a68">
              Herr talman! Det återstår två viktiga år denna mandatperiod på
              det integrationspolitiska området två mycket viktiga år. Fortfarande
              är segregationen och utanförskapet stora problem. Fortfarande
              kan Sverige bli mycket bättre på att ta till vara alla människor
              som bor i landet. Fortfarande kan mycket göras, om intresset finns.
            </seg>
            <seg n="c5e88020">
              Men, herr talman, en del har redan gjorts.
            </seg>
            <seg n="71dbe621">
              Introduktionen för nyanlända har på flera håll förbättrats.
            </seg>
            <seg n="c0e9655e">
              Där har ökad individualisering och flexibilitet varit ledstjärnor.
              Där har omhändertagarperspektivet fått stå tillbaka i stället
              har varje enskild och dennes yrkes- och utbildningsbakgrund stått
              i fokus. Där har man så tidigt som möjligt och så tydligt som
              möjligt fokuserat på arbete.
            </seg>
            <seg n="7582ea2e">
              Mycket av detta förändringsarbete har varit möjligt tack vare
              storstadssatsningen.
            </seg>
            <seg n="40730a12">
              Under 2005 läggs två viktiga propositioner, en om nyanländas
              etablering och en om svenskundervisningen. Propositionerna har
              tagit intryck av och bygger på allt det positiva jag har nämnt.
            </seg>
            <seg n="9f3838d5">
              Även arbetsmarknadspolitiken har vässats.
            </seg>
            <seg n="829657cb">
              De specialutbildade arbetsförmedlarna arbetar med att stödja
              och vägleda invandrare, samtidigt som de arbetar mycket med arbetsgivarkontakter.
              Det är en regelförändring som gjort det möjligt för bland annat
              invandrare som har arbete att delta i arbetsmarknadspolitiska
              utbildningar inom bristyrken. Det är också det ökade arbetet med
              validering och matchning.
            </seg>
            <seg n="9f3b8528">
              Alla dessa och många fler är insatser i rätt riktning, insatser
              som kortar vägen till arbete, insatser som tar vara på människors
              kraft, vilja och förmåga.
            </seg>
            <seg n="9edc434f">
              Också här var storstadssatsningen ett viktigt redskap.
            </seg>
            <seg n="51f2f0cb">
              Under 2005 inrättas prova-på-platser en idé sprungen ur tillväxtsamtalen
              med näringslivet och fackföreningsrörelsen. Dessutom görs en extra
              satsning på arbetsplatsförlagd bedömning av yrkeskompetens, också
              det i samråd med Svenskt Näringsliv och fackföreningsrörelsen.
            </seg>
            <seg n="6fb3b4b7">
              Också kampen mot diskrimineringen har skärpts och kommer att
              skärpas ytterligare under nästa år.
            </seg>
            <seg n="17e6e3cc">
              Herr talman! Det återstår två viktiga år denna mandatperiod på
              detta mycket viktiga område två mycket viktiga år. Vad säger då
              oppositionen, och vad är deras syn på integrationen?
            </seg>
            <seg n="e31f41a1">
              Först Moderaterna: Jag letade länge och väl i deras budgetreservationer,
              och jag hittade en tunn, tvåsidig reservation där man i stort
              sett vill lägga ned Integrationsverket. Bristen på förslag är
              tydlig. Vad det beror på kan man bara spekulera om kanske på att
              Moderaternas politik mot segregation försvann med de få invandrarprofiler
              som Moderaterna tidigare hade. Först lämnade Mauricio Rojas, och
              sedan följde Fatima Nur.
            </seg>
            <seg n="bac26364">
              Sedan Folkpartiet: Er reservation på området är ambitiös. Ni
              ser, precis som vi socialdemokrater, mångfaldens många möjligheter.
              Ni är lite väl ensidiga och svartmålande i en del beskrivningar.
              Men tyvärr är ni fortfarande luddiga i ert budskap, så luddiga
              att till och med många folkpartister har svårt att förstå vad
              ni menar. Ni talar vitt och brett om egenmakt, samtidigt som exempelvis
              Ingrid Ronne-Björkqvist, tidigare riksdagsledamot och partistyrelseledamot,
              använde ord som ovanifrånperspektiv, bestörtning och populistisk
              i DN i september när hon beskrev er integrationspolitik. Vad menar
              hon? Och vad menar ni?
            </seg>
          </u>
          <note type="speaker" n="7f0f49de">
            Anf. 324 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-91cab7772ffe63d8-5" n="aabda25b">
            <seg n="2331cb8c">
              Herr talman! Det finns två viktiga saker att säga om Luciano
              Astudillo och Integrationsverket. För det första ska, enligt Folkpartiets
              uppfattning, myndigheter inte ägna sig åt politisk propaganda
              och opinionsbildning. Myndigheter är till för att verkställa de
              beslut som fattas av folkvalda politiker i regering och riksdag.
              Politiker ska bilda opinion för sina ståndpunkter. Myndigheterna
              ska inte ägna sig åt att med skattebetalarnas pengar pracka på
              medborgarna sina åsikter. Politiker ska inte abdikera från sin
              opinionsbildande roll. Vi ska inte smita från det ansvaret. Att
              skapa nya myndigheter är att smita från ansvaret att bilda opinion
              och driva fram sina egna åsikter i debatten.
            </seg>
            <seg n="5a50d8bb">
              För det andra löser fler myndigheter på det integrationspolitiska
              området inte problemen. I själva verket är detta att skapa nya
              myndigheter ett sätt för handlingsförlamade politiker, i det här
              fallet Luciano Astudillo, att smita från sitt ansvar. Han har
              ingenting att komma med inom integrationspolitiken. Då ska vi
              ha en myndighet som löser alla problem, men myndigheter löser
              inte problem, Astudillo. Kom med några konkreta förslag i integrationspolitiken
              i stället för att hänvisa till att myndigheter löser problemen!
              Det kommer de aldrig att göra.
            </seg>
          </u>
          <note type="speaker" n="47be62c7">
            Anf. 325 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-33" n="83cacb30">
            <seg n="49514c25">
              Herr talman! Jag tror inte heller att fler myndigheter löser
              problemen. Däremot vet jag att en myndighet som Integrationsverket
              kan åka runt i världen och se hur andra länder löser liknande
              problem med segregation och utanförskap. Vi kan få till oss den
              informationen och förkovra oss och lära av varandra, spegla oss
              mot andra. Det är en sådan sak som den här myndigheten jobbar
              med, som jag tycker är oerhört viktig.
            </seg>
            <seg n="0d618551">
              Sverige är unikt men inte så unikt att vi inte kan lära av andra.
              Detta är en roll som Integrationsverket har tagit till sig, och
              det finns en rad förslag. Tobias Krantz kanske missade det, men
              jag tog upp en del av det som vi socialdemokrater har gjort på
              det här området. Läs protokollet i morgon och se att jag ändå
              har pekat på en rad åtgärder som vi har vidtagit på det här viktiga
              området!
            </seg>
          </u>
          <note type="speaker" n="1f862bc1">
            Anf. 326 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-91cab7772ffe63d8-6" n="aabda25b">
            <seg n="aedcc64c">
              Herr talman! Jag kan gärna läsa protokollet. Jag föredrar dock
              att lyssna på vad Luciano Astudillo säger just nu.
            </seg>
            <seg n="ae15ecc2">
              Det finns en enorm myndighetssjuka hos Socialdemokraterna. När
              Socialdemokraterna inte vet vad de ska göra inom glesbygdspolitiken
              skapar de ett glesbygdsverk. När Socialdemokraterna inte vet vad
              de ska göra inom integrationspolitiken skapar de ett integrationsverk,
              och när Socialdemokraterna inte vet vad de ska göra inom EU-politiken
              bestämmer de sig för att skapa en helt ny myndighet för att ge
              bidrag för att människor ska debattera EU-politiken. Vi ser det
              på område efter område.
            </seg>
            <seg n="d63e4b37">
              Nu diskuterar vi integrationspolitiken, Luciano Astudillo. Vilka
              problem har Integrationsverket konkret löst under de år som Integrationsverket
              har funnits?
            </seg>
          </u>
          <note type="speaker" n="f06646ec">
            Anf. 327 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-34" n="83cacb30">
            <seg n="7da5ec0b">
              Herr talman! Tobias Krantz förstår inte. Integrationsverkets
              roll är inte att lösa problem, utan det kan visa hur vissa kommuner
              har löst problem och peka på dem och säga: Ta efter dem, för de
              har varit väldigt duktiga på att ta vara på akademiker från andra
              länder! Integrationsverket kan på så sätt lyfta upp exempel från
              högskolor som har varit duktiga på att släppa in folk snabbare.
              Integrationsverket kan åka till USA och till Frankrike och ta
              hit förslag så att vi som politiker har mer att ta till och mer
              att förändra.
            </seg>
            <seg n="34babb89">
              Men det är klart att det är lättare att med symbol- och slagordspolitik
              säga: Lägg ned den här myndigheten för den ska inte integrera!
              Det är klart att den inte ska det. Integrationsverkets syfte har
              aldrig varit att se till att integrera människor, utan integrationen
              sker på ett annat sätt. Framför allt integrerar människor sig
              själva.
            </seg>
          </u>
          <note type="speaker" n="0aad8685">
            Anf. 328 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-11" n="5c2cfbc8">
            <seg n="527b84e5">
              Herr talman! Det var intressant att lyssna till Luciano Astudillos
              exposé över den socialdemokratiska integrationspolitikens välsignelser.
              Problemet är bara att den bilden inte stämmer med verkligheten.
            </seg>
            <seg n="b863043f">
              Låt mig få läsa ur Regeringskansliets årsbok för 2003, under
              rubriken Lyckade storstadssatsningar på s. 37:
            </seg>
            <seg n="2dbdaaa3">
              I en skrivelse från december redogjorde regeringen för resultatet
              av arbetet med satsningarna, nämligen att arbetslösheten har sjunkit,
              valdeltagandet ökat och människors trygghet och framtidstro ökat
              i de bostadsområden som omfattats av avtalen.
            </seg>
            <seg n="f29eb3c7">
              Vad har Luciano Astudillo att säga om den här beskrivningen?
              För de här påståendena är inte korrekta. De stämmer till exempel
              inte alls på området Rosengård i din och min gemensamma valkrets
              Malmö. Valdeltagandet har inte ökat i Rosengård. Det är inte så
              att arbetslösheten har minskat. Och tryggheten och framtidstron
              har inte jag frapperas av den öppna naiviteten i påståendet återvänt
              till de här områdena, för den har aldrig funnits där. Vad har
              Luciano Astudillo att säga om detta?
            </seg>
          </u>
          <note type="speaker" n="aa79c087">
            Anf. 329 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-35" n="83cacb30">
            <seg n="a9cddacd">
              Herr talman! Den utvärdering som har gjorts av storstadssatsningen
              pekar på att vi ändå har kunnat stävja den negativa utvecklingen
              och att vi i vissa områden har kunnat vända utvecklingen. Kom
              ihåg, Tobias, att detta inte bara handlar om Rosengård, utan det
              handlar om 24 stadsdelar som har tagit del av storstadssatsningen.
              Vi har sett områden där man har ökat sysselsättningen. Vi har
              sett områden där vi har ett ökat deltagandet. Vi har sett områden
              där folk känner sig mer delaktiga och känner mer trygghet i sin
              miljö.
            </seg>
            <seg n="089a305b">
              Sedan vet du och jag, Tobias, att Malmö har särskilda problem.
              Malmö har slagits rejält av strukturomvandlingen, hårdare än många
              andra delar av Sverige. Malmö har en kraftfull segregation. Det
              är därför som vi tar ett särskilt ansvar för Malmö, och vi driver
              de frågorna tillsammans genom Välfärd för alla, till exempel,
              som är ett program som jag tycker är väldigt bra för att förändra
              den situation som vi har i vår stad. Men mycket mer behöver göras.
              Det är därför som vi driver det som rikspolitiker, men vi lyfter
              också fram Malmös specifika problem.
            </seg>
          </u>
          <note type="speaker" n="9b009323">
            Anf. 330 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-659423322ce2069f-12" n="5c2cfbc8">
            <seg n="b5a7743f">
              Herr talman! Den 4 maj i år besökte Andreas Carlgren, Integrationsverkets
              generaldirektör, Malmö, och han dömde då ut storstadssatsningen.
              Det går alldeles utmärkt att läsa intervjun med honom i Sydsvenska
              Dagbladet, vilket jag gjorde innan jag kom hit till kammaren.
              Han är mycket tydlig med vad han tycker om storstadssatsningen.
              Han säger att det är ett misslyckat projekt som bara har lett
              till att människor har gått från det ena projektet till det andra.
            </seg>
            <seg n="13389d32">
              Sanningen är ju den, Luciano, att utanförskapet och utslagningen
              har ökat i Malmö och Rosengård under de tio år som ni har styrt
              staden och som ni har haft majoriteten i den här kammaren. De
              projekt som har gått bra, till exempel Malmö kommunala bostadsaktiebolags
              projekt för att få arbetslösa invandrarkvinnor att bli egenföretagare,
              har inte fått några efterföljare i resten av vårt avlånga land.
              Projekt som faktiskt lyckas tycks ni snarare skämmas för. Ni lyfter
              inte upp dem till nationell nivå. Ni arbetar inte med dem utan
              i stället står ni här och pratar om annat. Det är mycket talande,
              tycker jag, att ni inte vill att människor ska bli egenföretagare,
              att ni inte vill att människor ska kunna leva av sin egen förmåga,
              och det blir så mycket mer skrämmande när vi vet att vad de här
              människorna som lever i Rosengård och de andra områdena inte behöver
              är mer av bidrag och mer av projekt.
            </seg>
          </u>
          <note type="speaker" n="9656bd0b">
            Anf. 331 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-36" n="83cacb30">
            <seg n="68e32ab7">
              Herr talman! Många av de förändringar som integrationspolitiken
              innebär det handlar om en ökad individualisering och om att bygga
              på det människor har med sig har varit möjliga tack vare storstadssatsningen.
              Jag tänker på språkförskolorna. Det är absolut inte ett misslyckat
              projekt, Tobias.
            </seg>
            <seg n="258a0d18">
              Det finns massor av det som de här extraresurserna till de utsatta
              områdena har inneburit som har varit positivt. Nu måste vi förvalta
              det och se till att det blir bestående. Där har vi en gemensam
              kamp att föra, för det är knapert i kommunernas ekonomier.
            </seg>
            <seg n="767bf83c">
              Sedan tycker jag att det är slående att Moderaterna har en tunn
              liten reservation på max en och en halv sida, och de vill lägga
              ned Integrationsverket. De har ingen egen politik på det här området.
              Det enda jag vet är att man vill straffa de sjuka, de arbetslösa
              och de föräldralediga. De ska ta smällen för de skattesänkningar
              som Moderaterna vill genomföra. Det är klassisk högerpolitik,
              Tobias. Men den har du inte ens stått för här.
            </seg>
          </u>
          <note type="speaker" n="6e42a224">
            Anf. 332 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-0c86334d508a21c2-5" n="49d097be">
            <seg n="4ce1e563">
              Herr talman! Jag antar att du var här också i morse, Luciano.
              Du kunde då se hur din statsminister stoltserade med alla dessa
              rapporter som kom varenda minut och som berättade hur bra Sverige
              var, bäst i allt. Men du vet att det finns inte en enda rapport
              som säger att Sverige är bra, för att inte säga bäst, vad gäller
              integrationen.
            </seg>
            <seg n="6f5fb9e1">
              Om detta hade Göran Persson ingenting att säga. Han glömde detta
              totalt. Han glömde allt det som du bryr dig om, om du verkligen
              bryr dig om detta.
            </seg>
            <seg n="cc4f1ba3">
              Det måste vara ett problem inte bara för vänsterpartisterna att
              ha en ledare som kallar sig för kommunist utan också för dig att
              ha en ledare som inte bryr sig om de saker som du säger att du
              bryr dig om.
            </seg>
          </u>
          <note type="speaker" n="62b29f82">
            Anf. 333 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-37" n="83cacb30">
            <seg n="2a0c226c">
              Herr talman! Det är inte helt sant, Mauricio Rojas. Mycket av
              debatten i morse handlade om två helt olika synsätt på människor.
              Det jag hörde var att Moderaterna vill straffa de sjuka, de arbetslösa
              och de föräldralediga för att klara sina stora skattesänkningar.
              Den politiken slår rakt mot många invandrare, många som är sjukskrivna.
            </seg>
            <seg n="9467f244">
              Mycket av debatten handlar också om ohälsan. Många invandrare
              lever i ohälsa på grund av till exempel otrygga anställningar.
              Det är de som har springvikariaten. Det är de som har visstidsanställningarna.
              Är Folkpartiet beredda att förändra de här otrygga anställningsformerna
              så att vi kan få ned ohälsotalen?
            </seg>
          </u>
          <note type="speaker" n="1068d584">
            Anf. 334 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-0c86334d508a21c2-6" n="49d097be">
            <seg n="f8f68a66">
              Herr talman! Det är pinsamt, Luciano, att se dig försvara det
              som inte kan försvaras. Varför säger du inte: Det var synd att
              Göran Persson glömde de mest utsatta i vårt land? Varför kommer
              du med allt det här om Moderaterna hit och dit? Säg som det är.
              De människor som du försvarar i Rosengård, i Rinkeby och överallt,
              de människorna ska veta sanningen. Din statsminister glömde dem,
              och det kan ingen dölja.
            </seg>
          </u>
          <note type="speaker" n="075d2440">
            Anf. 335 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-38" n="83cacb30">
            <seg n="cafda4c5">
              Herr talman! Det är inte sant, och vi kommer att ta den fajten.
              Men jag måste ta upp en annan sak, som gör mig lite orolig. Ni
              skriver att vi måste sluta se ned på människor och talar om egenmakt
              vitt och brett. Samtidigt ger ni en bild av de människor som kommer
              till Sverige som helt handlingsförlamade så fort de kommer i kontakt
              med en myndighet och som passiva socialbidragstagare, fullkomligt
              maktlösa klienter som förlorar kontrollen över sina liv. Så skriver
              ni i er reservation. Det går inte ihop. Här brister er analys.
            </seg>
            <seg n="2a32f9cf">
              Dessutom är det ju fel. De invandrade svenskar jag möter är inte
              viljelösa. De är företagsamma. De vill arbeta och studera. Framför
              allt är det också många som gör det. Det är nog det som folkpartisten
              Ingrid Ronne-Björkqvist menar i sin DN-artikel, där hon skriver
              att Folkpartiets socialliberala profil är på väg att utplånas.
              Och det är kanske därför som den socialliberale Erik Ullenhag
              har blivit omplacerad och inte längre får ha ansvar för integrations-
              och migrationspolitiken.
            </seg>
          </u>
          <note type="speaker" n="76125993">
            Anf. 336 CECILIA WIGSTRÖM (fp) replik:
          </note>
          <u who="cecilia_wigstrom_05ae66" xml:id="i-5ef5ce944f6cbc03-3" n="d9266248">
            <seg n="1e56a4f7">
              Herr talman! Jag kan hålla med Luciano Astudillo om att vi definitivt
              kan lära av andra länder. Det är ju så att Sverige ligger i botten
              i OECD:s integrationsliga. Massor av välutbildade invandrare i
              vårt land försöker emigrera till Storbritannien, USA och Kanada,
              för där får de jobb.
            </seg>
            <seg n="7c6cf08f">
              Vi behöver verkligen lära av andra. Men vi behöver inte Integrationsverket
              för det. Det är väl därför vi riksdagsledamöter åker på studieresor,
              för att vi ska få impulser och sedan omsätta dem i nya lagar,
              nya förordningar, i ett nytt samhällsbygge.
            </seg>
            <seg n="29160b89">
              Det finns en mängd kunniga invånare i vårt land som inte får
              jobb. Jag tog upp detta i mitt anförande, och ett förslag är att
              vi, i stället för att stirra oss blinda på exakta examina, på
              skillnader mellan en snickarutbildning i Polen eller Bosnien och
              en snickarutbildning i Sverige, en svetsarutbildning i Irak och
              svetsarutbildning i Sverige, låter människor få visa vad de kan
              på arbetsplatserna genom en förlängd provanställningsperiod. Jag
              tänkte fråga, Luciano Astudillo, om du är beredd att verka för
              en förlängd provanställningstid.
            </seg>
          </u>
          <note type="speaker" n="8ccdbf4b">
            Anf. 337 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-39" n="83cacb30">
            <seg n="e7dd78df">
              Herr talman! Först och främst: När det gäller den där OECD-rapporten
              har Integrationsverket sagt att det är som att jämföra päron och
              äpplen. Det är det man har gjort. Det är helt olika sorters flykting-
              och invandrargrupper. Så du borde läsa på det här med Integrationsverket
              ännu mer.
            </seg>
            <seg n="4e3e0dd8">
              Jag är inte beredd att öka otryggheten för dem som söker jobb
              och dem som har jobb. Jag tror nämligen inte att det är lösningen.
              Däremot är jag beredd att se till att vi har arbetsplatsförlagd
              yrkesvalidering mycket mer än i dag. Jag är beredd att se till
              att stödja de kommuner och högskolor som försöker kringgå de stelbenta
              regler som vi byggde upp en gång i tiden och som tar tid att förändra.
              Ta till exempel det projekt i Malmö där invandrade pedagoger på
              mindre än halva tiden får svensk lärarbehörighet. På mindre än
              halva tiden för lärarutbildningen får de det.
            </seg>
            <seg n="a9644897">
              Låt oss driva det ihop. Låt oss komma i gång med den här förändringsprocessen
              tillsammans, Cecilia Wigström!
            </seg>
          </u>
          <note type="speaker" n="59614b45">
            Anf. 338 CECILIA WIGSTRÖM (fp) replik:
          </note>
          <u who="cecilia_wigstrom_05ae66" xml:id="i-5ef5ce944f6cbc03-4" n="d9266248">
            <seg n="644b8514">
              Herr talman! Integrationsverket är ju inte Gud. Jag tycker att
              det räcker med alla de människor som jag har mött som vill emigrera
              från Sverige för att de vet att deras släktingar, vänner och bekanta
              har väldigt lätt att få jobb i andra länder eftersom akademiska
              examen där tas till vara. Det gäller till exempel USA, Storbritannien
              och Kanada. De är föredömen, och Sverige är ökänt för att vara
              en avgrund för många invandrare.
            </seg>
            <seg n="dc1347a0">
              Luciano är inte beredd att pröva mitt förslag, och jag tycker
              att det är tråkigt. Du hänvisar till att det är sådan otrygghet.
              Men är det inte otrygghet vi ser att många människor lever under
              i Sverige i dag? Det är otryggheten att inte ha ett jobb, otryggheten
              att år ut och år in få vänta på att få ett jobb. Det är detta
              det handlar om. Lärarinnan från Bosnien fick vänta nio år innan
              hon fick jobba som lärare i Sverige.
            </seg>
            <seg n="494e8fcf">
              Min andra fråga till Luciano Astudillo gäller mitt andra förslag,
              om att avidentifiera ansökningshandlingar hos statliga myndigheter.
              Är du beredd att verka för något sådant?
            </seg>
          </u>
          <note type="speaker" n="2d8b7ce1">
            Anf. 339 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-40" n="83cacb30">
            <seg n="1e4267ea">
              Herr talman! Integrationsverket är definitivt inte Gud, och jag
              tror absolut inte att de har lösningen på alla problem.
            </seg>
            <seg n="4b53489e">
              Men först till det här kring otrygghet. Jag är inte helt säker
              på att de människor som i dag går på springvikariat och har oerhört
              otrygga anställningsformer, som kanske får vänta tills telefonen
              ringer på morgonen, skulle må mycket bättre och ha lättare att
              få jobb om vi ökade otryggheten på arbetsplatserna. Det är ju
              det som är ett av de stora problemen när det gäller ohälsan i
              dag.
            </seg>
            <seg n="33337c31">
              Sedan är det klart att vi har en del att lära av USA och Storbritannien.
              Men jag tror inte på det working poor -system som finns i USA,
              där man har två tre jobb och ändå inte klarar livhanken. Men vi
              har en del att lära av USA och Storbritannien. Så är det.
            </seg>
            <seg n="807289a8">
              Sedan är jag beredd att stödja de kommuner som går före i det
              här med avkodifiering av ansökningshandlingar. Låt oss se hur
              det går där. Sedan får vi se om vi kan pröva det också i någon
              statlig myndighet. Jag hoppas att det var ett svar som Cecilia
              gillar.
            </seg>
          </u>
          <note type="speaker" n="cf3fee35">
            Anf. 340 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-623ab4669a3970bf-5" n="2496a77d">
            <seg n="5e34e49f">
              Herr talman! Eftersom Luciano Astudillo viftar med den där artikeln
              som en före detta folkpartistisk riksdagsledamot har skrivit vill
              jag rekommendera läsning av tidskriften Nu. Där svarar jag på
              de här anklagelserna. Och jag är faktiskt väldigt kvalificerad
              att svara. Jag har 29 år av svenskt frilansliv bakom mig, för
              jag var tillräckligt mycket svartskalle för att inte få en fast
              anställning 1971, 1972, 1973 och så vidare. I tio år sökte jag
              fast anställning. Jag fick det inte. Jag fick premier. Jag fick
              stipendier. Jag fick jobba för Svenska Akademien. Men fast anställning
              fick jag inte.
            </seg>
            <seg n="c45aa174">
              Jag har också bakgrund av arbete, direkt tillsammans med de långtidsarbetslösa
              akademikerna. Så jag är överkvalificerad för att tala om det glömda
              Sverige. Och det här är första gången som jag ser mitt parti göra
              det rätta. Sluta drömma! Sluta snacka i stora ord och ta fram
              konkreta förslag!
            </seg>
          </u>
          <note type="speaker" n="0b41fb73">
            Anf. 341 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-41" n="83cacb30">
            <seg n="6afd9fd4">
              Herr talman! Jag har läst det. Jag bekänner att jag läser er
              medlemstidning. Men jag ställer mig ändå frågande till varför
              en tidigare ledande folkpartist kan kalla det för ovanifrånperspektiv
              och tala om bestörtning och populism i Dagens Nyheter.
            </seg>
            <seg n="cf8541ee">
              Jag ställer mig också frågande till att den unge, kraftfulle
              socialliberalen Erik Ullenhag flyttats bort från de här frågorna
              när han har stått upp för de socialliberala ideal som han tror
              på.
            </seg>
            <seg n="91ab6e7c">
              Jag har också mött diskrimineringen på olika sätt. En av de saker
              du beklagar dig över är att du aldrig fick en fast anställning,
              men din partikollega Cecilia Wigström vill ju öka möjligheterna
              för arbetsgivarna att ha visstidsanställningar och otrygga anställningsformer.
              Är ni inte överens i Folkpartiet? Ni drar åt olika håll.
            </seg>
          </u>
          <note type="speaker" n="e29a4235">
            Anf. 342 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-623ab4669a3970bf-6" n="2496a77d">
            <seg n="77175f97">
              Herr talman! Vi är helt överens.
            </seg>
            <seg n="1d801402">
              Det är sättet att konstruera tryggheten i den socialdemokratiska
              arbetsmarknadspolitiken som stänger ute väldigt många människor.
              Nu har vi inte tid att gå in på en analys, men jag bjuder gärna
              Luciano Astudillo till en hel natts debatt om detta ifall han
              vill det.
            </seg>
            <seg n="95be6928">
              När det gäller Erik Ullenhag undrar jag varför ni viftar med
              så många konspirationsteorier. Erik ville själv pröva en annan
              sorts arbete. Det var hans eget förslag att han skulle jobba med
              andra frågor. Jag förstår därför inte varför ni absolut ska svartmåla
              oss. De som i dag svartmålar är Göran Persson och Luciano Astudillo.
              De svartmålar oppositionen samtidigt som de säger att vi svartmålar
              Sverige.
            </seg>
            <seg n="fc3113a6">
              Jag har erfarenhet av länder som brukade lansera lagar som förbjöd
              kritik under rubriken Smutskasta inte landet, och det var inte
              demokratier som agerade så.
            </seg>
          </u>
          <note type="speaker" n="6637c063">
            Anf. 343 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-42" n="83cacb30">
            <seg n="85ba4cb1">
              Herr talman! Jag tar gärna debatten inte bara en kväll utan två.
            </seg>
            <seg n="91a9d2c6">
              Det som framför allt behövs är förändring och den står vi socialdemokrater
              för. Vi radar upp olika förslag till förändringar på hur vi kommer
              till rätta med segregationen och utanförskapet. Men Ana Maria
              Narti kan fortsätta att debattera i kammaren. Jag är beredd att
              ta debatten varje gång.
            </seg>
            <seg n="734ed5be">
              Ni pratar om egenmakt. Sedan kallar ni samma människor för handlingsförlamade,
              socialbidragstagare, maktlösa klienter. Det hänger inte ihop,
              och det vet de människor som lever i segregation och utanförskap.
              Samtidigt ska ni samarbeta med ett parti, Moderaterna, som slår
              mot just dessa grupper. Det hänger inte heller ihop, vilket alltfler
              socialliberaler insett. De har problem med detta och känner sig
              obekväma i det kalla, hårda Folkpartiet.
            </seg>
          </u>
          <note type="speaker" n="bfd4809c">
            Anf. 344 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fd95be4f7da8ff43-4" n="0083342e">
            <seg n="88090e14">
              Herr talman! Det kalla, hårda finns väl i de många områden i
              Sverige som inte är integrerade. Där är utanförskapet kallt och
              hårt.
            </seg>
            <seg n="be70f013">
              Jag blir mycket förvånad när Luciano Astudillo talar om sitt
              parti som ett förändringens parti. Jag tror inte att man behöver
              gå särskilt långt utanför den innersta partikretsen för att i
              stället uppfatta partiet som stagnerat. Idétorkan är utbredd.
              Cementen stelnar alltmer för varje dag.
            </seg>
            <seg n="9deb0151">
              Rubriken på detta avsnitt är Integration och demokrati. Demokratin
              har ju diskuterats mycket i dag och diskussionen inom Vänsterpartiet
              stänker nu över på Socialdemokraterna.
            </seg>
            <seg n="fdf58ff6">
              Låt mig därför ställa den viktiga frågan till Luciano Astudillo:
              I valet mellan att skaka hand och samarbeta med en kommunist eller
              en demokrat, vad väljer du?
            </seg>
          </u>
          <note type="speaker" n="668e467d">
            Anf. 345 LUCIANO ASTUDILLO (s) replik:
          </note>
          <u who="unknown" xml:id="i-f9163708bcc48640-43" n="83cacb30">
            <seg n="e0bdaa35">
              Herr talman! Det är mycket enkelt: en demokrat. Så är det.
            </seg>
            <seg n="0d11685c">
              Jag är i och för sig beredd att svara på den frågan, men jag
              vill också ta debatten kring integrationspolitiken. Vi är många
              inom socialdemokratin som vill och kan föreslå åtgärder och också
              gör det. Jag vet inte om det är så att det inte märks, men det
              händer saker på det här området. Det handlar om individualisering,
              om mer flexibilitet, om att alltfler företag också inser mångfaldens
              möjligheter. Det händer alltså mycket på det här området, men
              mycket mer måste hända eftersom utanförskapet är stort och vi
              har många problem. Vi kan inte nöja oss med det Sverige vi har
              i dag.
            </seg>
            <seg n="24a92eaf">
              Samtidigt tycker jag att det finns en tendens att förenkla debatten
              om integration. Det räcker inte att bara rada upp en mängd problem
              och förslag pom, pom, pom och säga att det löser problemen. Det
              handlar om människor som ofta har svåra livsöden, som tvingats
              på flykt och måste börja om i ett nytt land, vilket inte är helt
              enkelt.
            </seg>
          </u>
          <note type="speaker" n="ff07b11b">
            Anf. 346 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fd95be4f7da8ff43-5" n="0083342e">
            <seg n="df79b1d4">
              Herr talman! Om det nu är så att du föredrar en demokrat, varför
              samarbetar ni då med kommunister? Den frågan inställer sig omedelbart.
              Vad blir svaret på den frågan? Du föredrar att samarbeta och skaka
              hand med demokrater, men i praktiken samarbetar ditt parti sedan
              flera år med kommunister, med en partiledare som kallar sig kommunist
              och säkert är kommunist.
            </seg>
            <seg n="5bb5a8b6">
              På det sättet legitimerar du de krafter i det politiska fältet,
              på den politiska arenan, som du egentligen inte vill samarbeta
              med. Ni stänker den socialdemokratiska trovärdigheten över de
              kommunistiska ledamöterna i denna kammare och över kommunisterna
              i Sverige. Det du säger hänger inte ihop.
            </seg>
            <seg n="28b2e485">
              Följ din instinkt och samarbeta med demokrater, men se då till
              att ditt parti avbryter sitt samarbete med kommunister. I annat
              fall blir du själv nedstänkt av den här diskussionen.
            </seg>
          </u>
          <note type="speaker" n="66f3488e">
            Anf. 347 LUCIANO ASTUDILLO (s) replik:
          </note>
          <u who="unknown" xml:id="i-7f2c9eede3c21028-1" n="83cacb30">
            <seg n="fe892dad">
              Herr talman! Vi samarbetar med Vänstern och Miljöpartiet kring
              124 punkter. Jag samarbetar gärna med demokrater från vänster
              till höger. Till exempel tog Erik Ullenhag och jag initiativ till
              att hålla rent kring högeryttern, de högerpopulistiska krafterna.
              Jag hoppas att Carl Hamilton minns det. Jag och er tidigare flykting-
              och migrationsansvarige, Erik Ullenhag, tog initiativ till att
              bjuda in ungdomarna i riksdagen för att göra något åt den växande
              högerpopulismen.
            </seg>
            <seg n="a16bd631">
              Jag samarbetar gärna med borgerliga demokrater, speciellt med
              Folkpartiet, för jag tycker att ni oftast har en ganska sund syn
              på integrationsfrågorna. Oftast är det bra, men ibland haltar
              det. Då kommer det förslag om avskaffande av socialbidrag, mer
              konkurrens och pengsystem. Det är samma gamla högerpolitik som
              alltid, och det gillar jag inte. Men vi har mycket gemensamt kring
              integrationen.
            </seg>
            <seg n="ad177abb">
              Utrikesfrågor
            </seg>
          </u>
          <note n="beaff8ed">
            Anf. 348 GUNILLA CARLSSON i Tyresö (m):
          </note>
          <u who="unknown" xml:id="i-da0162432c709c15-1" n="83cacb30">
            <seg n="7cffe38f">
              Herr talman! I vår globala värld står människor närmare varandra
              ekonomiskt och kulturellt. Varor, tjänster, kapital, idéer och
              kunskap rör sig friare och i större omfattning än någonsin tidigare.
            </seg>
            <seg n="899d1153">
              Samtidigt känner sig en del hotade av alla nya flöden och intryck.
              Globaliseringen utmanar befintliga strukturer och hierarkier på
              gott och ont, och inte alla känner delaktighet, inte alla har
              nåtts av globaliseringens fördelar.
            </seg>
            <seg n="6cbddda5">
              Med globaliseringen försvagas den nationalstatliga suveräniteten.
              Vi blir alltmer beroende av varandra i gränsöverskridande ekonomiska,
              kulturella och politiska nätverk. Den gamla nationalstaten hålls
              inte längre samman av en krigsmakt.
            </seg>
            <seg n="e2a6ca5e">
              Under de senaste århundradena har kriget och hot om krig upphört
              att vara det kitt som håller samhället samman. Nationernas roll
              har förändrats och det internationella samarbetet utvecklats.
            </seg>
            <seg n="67b94d5f">
              Innebär då detta att vi vunnit den eviga freden i vårt land,
              i vår del av världen? Jag är inte så säker på det. I dag är inte
              hoten mot vår frihet så tydliga som tidigare. Attacker kommer
              utan förvarning. Samhällets sårbarhet och de civilas utsatthet
              är i dag större än tidigare. Det jag däremot känner mig säker
              på är att inre stabilitet och goda institutioner samt demokrati
              är en förutsättning för fredsarbete.
            </seg>
            <seg n="3be12095">
              Sedan tio år tillbaka tillhör Sverige Europeiska unionen. Vi
              kan se tillbaka på ett decennium av delaktighet i ett allt viktigare
              EU, men det är fortfarande en yrvaken och halvhjärtad europé som
              vi håller oss med. Utmaningen för samtliga partier och denna riksdag
              är att hissa flagg och fullt ut ta del av de möjligheter och förändringsbehov
              som finns i dagens EU. Ansvaret vilar dock allra tyngst på regeringspartiet,
              som inte riktigt vet hur man ska hantera sin Europarelation i
              mötet med väljarna.
            </seg>
            <seg n="5d79181d">
              För oss moderater har det under vårt partis hundraåriga historia
              varit viktigt att värna demokratin och utvecklandet av goda institutioner.
              I för Sverige viktiga säkerhetspolitiska avgöranden har det varit
              självklart att bidra till samförstånd över partigränserna, vilket
              ofta betytt att Moderaterna biträtt regeringens politik när det
              gällt rikets säkerhet med reservation för att vi alltid framhållit
              frihetens värde framför krypande inför diktaturer.
            </seg>
            <seg n="5bf4eeac">
              På samma sätt kom EU-medlemskapets framförhandlande under regeringen
              Bildt att vara en gemensam angelägenhet för borgerligheten och
              socialdemokratin.
            </seg>
            <seg n="588ac691">
              När vi nu identifierar hoten regionala konflikter, svaga stater,
              organiserad brottslighet, den internationella terrorismens utbredning
              och spridning av massförstörelsevapen har vi en gemensam hotbild
              och, tror jag, en gemensam uppgift.
            </seg>
            <seg n="12773f52">
              Men det som är nytt i svensk säkerhetspolitik denna höst är att
              Socialdemokraterna 15 år efter murens fall denna skammens och
              kommunismens mur som möjliggjorde förtryck och misshushållning
              med mänskliga krafter nu i dessa dagar exakt 15 år senare, inte
              tar en utsträckt borgerlig hand. De väljer av maktskäl Ohly, en
              aktivt bekännande kommunist som i egenskap av vänsterledare nu
              tillåts begränsa väsentliga delar av svensk säkerhetspolitik.
            </seg>
            <seg n="71cc3791">
              Sverige står fortfarande delvis utanför den inre kärnan av det
              europeiska säkerhetsbygget. Regeringsunderlaget är splittrat i
              synen på EU, där två av tre partier säger nej. Det är tydligt
              manifesterat inför kommande beslut om en konstitution för EU.
              Det spiller också över på Socialdemokraterna. Resurser och politisk
              kraft tillförs inte för att säkra att Sverige ska ta sin del av
              ansvaret för internationell säkerhet och fredens vinnande trots
              förväntningarna på ett aktivt Sverige.
            </seg>
            <seg n="d67154db">
              Är detta början på något nytt i svensk säkerhetspolitik? Jag
              hoppas att så inte är fallet. Sverige behövs för att i samverkan
              med andra bland annat understödja utvecklingen i Afghanistan,
              för att stödja demokratiska krafter i Ukraina och för att bekämpa
              den enda kvarvarande diktaturen i Europa, Vitryssland. Sverige
              behövs för de utsatta i Israel och Palestina, för att göra civila
              insatser i Irak, för att försöka förstå vad som sker under ytan
              i Kina, för att förhindra folkmordet i Darfur, för fortsatt stabilisering
              på västra Balkan och för att tillsammans med andra kunna analysera
              vad som är sant eller osant i Irans, Pakistans och Nordkoreas
              otrevliga retorik och för att utröna om man kan lita på Putin.
            </seg>
            <seg n="667e2368">
              Herr talman! Uppgifterna för vårt land och för goda demokrater
              saknas inte. Vi i Moderaterna tänker fortsätta vårt engagemang
              för demokratins spridning och för institutioner som kan leverera.
              Det var i den ambitionen som vi var beredda att göra rätt så omfattande
              eftergifter för att möjliggöra för Socialdemokraterna ett brett
              försvarsbeslut eftersom försvaret är en av de institutioner vi
              har för freden hemmavid och i världen.
            </seg>
            <seg n="c92c808b">
              Vår grunduppfattning om vikten av en bred samsyn i säkerhetspolitiken
              har inte ändrats. Frågan är om Socialdemokraterna har ändrat sin
              uppfattning.
            </seg>
          </u>
          <note type="speaker" n="d7420b09">
            Anf. 349 BIRGITTA OHLSSON (fp):
          </note>
          <u who="birgitta_ohlsson_bccf9f" xml:id="i-6b7db87be7995d7a-0" n="94a877ae">
            <seg n="65c77961">
              Herr talman! 1900-talets stora konflikt stod mellan demokrati
              och diktatur. 2000-talets strid kommer dessvärre att vara densamma.
              Det gäller inte minst i Sverige där ledande politiker fortfarande
              kallar sig för kommunister och folkmördare som Mao Zedong fortfarande
              är kult bland vänsterungdom och som tröjmotiv.
            </seg>
            <seg n="e1ce4701">
              Demokrati ska för oss liberaler vara det fundamentala omistliga
              värde som präglar svensk utrikespolitik i allt från bistånd till
              mänskliga rättigheter. Här behövs det tydliga principer. Men så
              är det inte i dag, inte i världen, inte i Europa och inte heller
              i Sverige. Framför allt tycks principlöshet, rädsla och passivitet
              prägla den svenska socialdemokratiska utrikespolitiken.
            </seg>
            <seg n="04b28825">
              Sverige följer utvecklingen. Sverige avvaktar. Sverige väntar
              och ser. Det är de standardsvar som Sveriges utrikesminister Laila
              Fredvalds ger till oss i oppositionen när vi ställer skriftliga
              frågor eller interpellerar. Ängsligt sneglar den socialdemokratiska
              regeringen på andra länder, på FN eller på EU, i stället för att
              själv ha tydliga principer om viktiga värden som mänskliga rättigheter.
            </seg>
            <seg n="65867ff7">
              I en borgerlig regering hoppas jag att vi inte ska reagera på
              omvärlden utan själva agera utifrån det vi tror på. Är det så
              svårt för Socialdemokraterna i dag att erkänna att människoslakten,
              våldtäkterna och folkfördrivningen i Darfur var ett folkmord och
              att vi faktiskt skulle agera därefter? Jag har själv liksom utrikesminister
              Laila Freivalds varit på plats i flyktinglägren och sett barn
              dö mitt framför ögonen på mig.
            </seg>
            <seg n="06143f5d">
              Är det så svårt att inse att det är ohållbart att kommunistiska
              enpartistater som Laos och Vietnam är några av Sveriges största
              bilaterala biståndsmottagare? Är det så svårt att förstå att det
              är totalfel att svenska skattebetalares pengar går till palestinska
              terrorkonferenser eller kommunistsekteristiska Svensk-Kubanska
              Föreningens hyllningsböcker till diktatorn Fidel Castro? Är det
              så svårt för sossarnas regering att lägga ned kraft på att frige
              svensken Dawit Isaac som av politiska skäl sitter fängslad i Eritrea?
              Är det så svårt att ta ställning för den fria demokratin i Taiwan
              och mot diktaturstaten Kina? Ska det vara så svårt att skilja
              på demokrati och diktatur?
            </seg>
            <seg n="58451c81">
              Demokratin har inte segrat världen över. I dagens värld är det
              bara 40 % av befolkningen som lever i fullgoda demokratier där
              man håller helt fria val och respekterar mänskliga rättigheter.
              Bara 85 av världens 191 länder kan betraktas som stabila demokratier.
              Vi har hela tiden upplevt hur diktaturstaterna viftar bort medborgerliga
              rättigheter med hänvisning till att de har gratis utbildning eller
              fri sjukvård, som på exempelvis Kuba.
            </seg>
            <seg n="9361991e">
              Vi har sett hur diktatorer hävdar att det är först när människorna
              når en viss levnadsnivå som man kan införa demokrati, något som
              afrikanska diktatorer ständigt upprepar. Vi har fått höra att
              vissa kulturer inte behöver den västerländska demokratin med pressfrihet,
              öppna val och frihet att välja eller avstå från religion, som
              man säger i arabvärlden. Det är som om frihet bara vore till för
              vita rika européer. Det är en avskyvärd människosyn som jag hoppas
              att vi kan ta avstånd ifrån.
            </seg>
            <seg n="637fc98c">
              Sverige ska vara stenhårt mot dessa diktatoriska regimer. Jag
              tycker att vi ska använda det svenska biståndet för att avsätta
              förtryckare och diktatorer. På samma sätt som vi kämpade med ANC
              i Sydafrika för att störta apartheidsystmet ska vi stötta demokratirörelser,
              människorättsaktivister och oppositionen på Kuba, i Vitryssland,
              Zimbabwe, Kina och andra ofria stater.
            </seg>
            <seg n="2a586659">
              Vi ska använda Sveriges medlemskap i FN och EU principiellt.
              Jag vill aldrig mer läsa om att Sverige stött att ett förtryckarland
              som Libyen fick leda FN:s MR-kommission. Det handlar om att använda
              vår röst att ta ställning för världens utsatta även när det är
              kontroversiellt, att alltid stå upp för mänskliga rättigheter,
              att bekämpa dödsstraffet, stötta kvinnors rätt till fri abort
              och homosexuellas rättigheter. Om inte Sverige vågar stå för dessa
              människor och föra deras talan vågar ingen annan göra det.
            </seg>
            <seg n="282eab6c">
              Kom ihåg att förtrycket av människor är lika fel i dagens Kommunist-Kuba
              som det var i stalinismens Sovjetunionen. Det är lika omoraliskt
              i dagens Enparti-Nordkorea som det var i Apartheid-Sydafrika.
              Det är lika orättfärdigt i mullornas Iran som det var i Kommunist-Polen.
              Det är ett lika stort brott mot mänskligheten i alla dessa länder
              som det en gång var i Europas kommunistiska diktaturer.
            </seg>
            <seg n="926513ae">
              Människorna i diktaturländerna vill inte ha några smulor från
              vårt bord. De vill ha hela menyn av rättigheter och friheter.
              Det finns bara ett styrelsesätt som är värdigt fria medborgare.
              Det stavas demokrati. När diktatur ställs mot demokrati vinner
              alltid demokratin både politiskt och moraliskt. Jag önskar som
              liberal att detta ska få vara norm i svensk utrikespolitik.
            </seg>
          </u>
          <note type="speaker" n="b77d5166">
            Anf. 350 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-19" n="a9aa2aad">
            <seg n="c983f730">
              Herr talman! Jag får en otäck känsla när Birgitta Ohlsson står
              här och orerar. Det är betydligt fler stater som kallar sig liberala
              än som kallar sig socialdemokratiska i världen. Min fråga till
              Birgitta Ohlsson är: Om den svenska regeringen enligt Birgitta
              Ohlssons sätt att beskriva det skulle vara så undfallande och
              så svag i alla utrikespolitiska frågor som hon påstår, varför
              har man inte kommit till rätta med det då det är betydligt fler
              stater som kallar sig liberala? De måste i så fall utgå från de
              värden som Birgitta Ohlsson står för. Varför har de inte lyckats
              med det? Det kan inte bara vara så att enbart Sverige skulle vara
              den som hindrar de liberala goda staterna att gå fram och sätta
              ned foten vid de olika hemskheter som Birgitta Ohlsson här målar
              upp.
            </seg>
          </u>
          <note type="speaker" n="fb338b44">
            Anf. 351 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-6b7db87be7995d7a-1" n="94a877ae">
            <seg n="14c8014e">
              Herr talman! Många av Folkpartiets systerpartier vi är medlemmar
              i Liberala Internationalen är modiga partier som vågar stå upp
              för frihet. Jag kan nämna exempelvis vårt systerparti i Taiwan
              som ni socialdemokrater inte vill låta bjuda hit. Det är ett litet
              parti som kämpar för homosexuellas rättigheter, vill införa homoäktenskap
              och annat och som alltid är väldigt tydligt i de konflikterna.
            </seg>
            <seg n="64b09a55">
              I Afrika, i Ghana och i Senegal, har man också fått liberala
              regeringar. Det är nya utvecklingsländer där man också är progressiv
              och kämpar för frihet.
            </seg>
            <seg n="bf24194d">
              Jag kan förstås inte ansvara för alla liberala partier i hela
              världen, men jag kan ansvara för vad som sker i Folkpartiet. Du
              måste väl kunna ansvara för ditt eget parti i alla fall. Är du
              nöjd med socialdemokratins utrikespolitik? Jag vet att både Börje
              och jag är väldigt engagerade i just HBT-personers verklighet.
              Är du nöjd med att ditt parti ständigt röstar nej till Folkpartiets
              förslag om en internationell HBT-konvention eller att det ska
              stå i Sidas regleringsbrev att homosexuella personers situation
              ska uppmärksammas?
            </seg>
          </u>
          <note type="speaker" n="26382aeb">
            Anf. 352 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-20" n="a9aa2aad">
            <seg n="57fe8926">
              Herr talman! Om det finns någonting som är utmärkande för internationellt
              arbete så är det att det handlar om ett diskuterande och ett förhandlande
              under lång tid för att nå resultat. Alla vi som har varit inblandade
              i internationellt arbete vet att det sällan är någonting som sker
              snabbt, utan det är oftast en lång och krånglig situation.
            </seg>
            <seg n="af82c35b">
              Jag står tillsammans med Folkpartiet bakom kravet på att vi ska
              ha en HBT-konvention inom FN. Men jag inser liksom jag tror att
              också Birgitta Ohlsson i grunden inser att det kommer att ta sin
              tid. Detta är ingenting som FN som sådant ställer sig upp och
              jublar åt så där rakt upp och ned. Det kommer att ta sin tid.
              Jag är övertygad om att det kommer frågan är bara när. Det är
              tyvärr så det är i de flesta internationella forum.
            </seg>
          </u>
          <note type="speaker" n="e98a802b">
            Anf. 353 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-6b7db87be7995d7a-2" n="94a877ae">
            <seg n="7c1a5715">
              Herr talman! Då vore det önskvärt om du kunde få också ditt eget
              parti att bli lika liberalt i frågan, Börje Vestlund. Det är intressant
              att det är ett socialistland, Brasilien, som har lyft fram frågan
              om en internationell HBT-konvention. Socialdemokraterna i Sverige
              har inte gjort någonting alls för att stödja förslaget. Det är
              bara Folkpartiet som har drivit detta.
            </seg>
          </u>
          <note type="speaker" n="029c56df">
            Anf. 354 STAFFAN DANIELSSON (c):
          </note>
          <u who="staffan_danielsson_d90690" xml:id="i-a6c92ba82a4e4e92-0" n="d3baed94">
            <seg n="bf9d54a1">
              Herr talman! Riksdagens allmänpolitiska debatt ger mig som riksdagsledamot
              i mitt fall en rätt ny sådan en möjlighet att ge uttryck för något
              som jag känner för och tycker är viktigt, där förändring behöver
              ske och där regering och riksdag kan spela en roll.
            </seg>
            <seg n="2c61873c">
              Jag vill säga några ord med bäring på internationella frågor,
              som har lagts in i detta debattblock. Man ska vara varsam med
              orden, och det är viktigt att kalla saker vid deras rätta namn.
              Jag tycker att det är viktigt att vi tillsammans mer än i dag
              reagerar mot den barbarism som fortfarande finns i dagens värld.
            </seg>
            <seg n="4b52b53f">
              Mina inlägg bygger på tankar i en motion som jag och Annika Qarlsson
              har skrivit om att manifestera mot massmordsbombarna.
            </seg>
            <seg n="13727e1c">
              Det mesta i dagens värld går nog åt rätt håll; det finns inget
              kallt krig, inget hotande världskrig, tillväxten ökar särskilt
              i Östeuropa och Asien demokratin stärks över världen och gränsernas
              spärrar minskar.
            </seg>
            <seg n="0b7a3bd4">
              Men det finns också svåra och hemska förhållanden i dagens värld.
              Det finns krig, inbördeskrig, konflikter, barbarisk patriarkalism
              med mera.
            </seg>
            <seg n="c1ddb248">
              Jag blir upprörd och vi svenskar blir säkert upprörda, förtvivlade
              och desperata när människor blint mördas i så kallade hedersmord,
              i så kallade självmordsbombningar eller i barbariska kidnappningar
              och utdragna mord.
            </seg>
            <seg n="9e56e8dd">
              Det är bra att Sverige säkert arbetar mot detta så gott vi kan
              i FN och i andra sammanhang. Men vi kan göra mer. Vi måste alltid
              vilja göra mer.
            </seg>
            <seg n="e36f4164">
              Vi ska inte, och måste inte, använda viktiga ord och begrepp
              som leder fel. Begreppet hedersmord ser det fruktansvärda övergreppet
              inom familjen med förövarens ögon. Det finns ingen heder i ett
              hedersmord. Vi borde använda ett annat begrepp som betecknar dessa
              illdåd.
            </seg>
            <seg n="a96e1b2e">
              Begreppet självmordsbombare används i dag regelmässigt för att
              beteckna överlagda massmord på vanliga, civila, oskyldiga människor
              i alltfler länder. Tragiskt nog har dessa våldsdåd blivit vardag
              i Mellersta Östern, och numera även i Irak och andra länder. Terroristen
              eller terroristerna uppsöker och attackerar barn, kvinnor och
              män i så stora samlingar som möjligt. Det finns inget försvar
              för dessa handlingar. Det är också tragiskt att människor förleds
              att begå dessa vansinnesdåd i tron att deras religion ska belöna
              dem efter detta.
            </seg>
            <seg n="20c42425">
              Begreppet självmordsbombare lyfter framför allt fram det faktum
              att denne eller denna offrar sitt eget liv. Detta skickar fel
              signaler till oss alla, det gagnar dem som vill glorifiera de
              terrormord som sker och det riskerar att förleda det fåtal som
              kan tänkas vilja handla så. I stället borde det oerhört brutala
              och hänsynslösa mördandet av så många människor som möjligt vara
              det som begreppet betecknar.
            </seg>
            <seg n="44c76a26">
              Ett mer lämpat begrepp att använda vore därför ordet massmordsbombare.
            </seg>
            <seg n="0fd5a1dc">
              Det är oerhört viktigt för rättssamhället att fördöma dessa grymma
              brott och kalla dem vid deras rätta namn, och därför bör enligt
              min uppfattning både riksdag och regering vinnlägga sig om detta
              i sina egna ordval samt arbeta för att detta sprider sig.
            </seg>
            <seg n="901088ab">
              Jag vill också uppmana de representanter för medierna som hör
              eller läser detta att noga pröva sina val av ord i rubriker och
              text vad gäller dessa terrorhandlingar. Jag föreslår ordet massmordsbombare.
            </seg>
            <seg n="9ee7f118">
              Herr talman! I denna grymma värld där på sina håll nu massmordsbombare
              härjar på bussar och torg, och fruktansvärt nog även i skolor,
              är det mycket viktigt att massivt manifestera vår avsky mot det
              oerhörda som nu dagligdags sker i världen. Detta inbegriper även
              blodiga kidnappningar och grymma avrättningar av offren.
            </seg>
            <seg n="b68e8055">
              Jag är övertygad om att väldigt många svenskar känner som jag
              i den här frågan, och gärna skulle uttrycka sin avsky mot terrorn
              i lämpliga manifestationer. Det vore bra om regeringen kunde ta
              initiativ till manifestationer i Sverige, där vi alla som vill
              kan säga ifrån och skicka så starka och tydliga signaler som möjligt
              till världen och till de vilseledda människor som ägnar sig åt
              detta.
            </seg>
            <seg n="a03417d5">
              Jag anser också att Sverige och regeringen bör arbeta i EU och
              FN och andra forum för starka manifestationer världen över mot
              det barbari som nu verkar sprida sig.
            </seg>
            <seg n="b912ffaa">
              Sverige är som väl är ett lugnt hörn av världen, och det som
              jag har talat om händer mest på andra håll. Men vi är en del av
              världen en värld som på många sätt blir allt mindre och kommer
              närmare. Därför har vi ett ansvar för att reagera och agera, och
              det är det jag har velat göra med det här inlägget.
            </seg>
          </u>
          <note type="speaker" n="6dda666e">
            Anf. 355 ULF HOLM (mp):
          </note>
          <u who="ulf_holm_a45651" xml:id="i-aef3e224178de003-0" n="ca56501f">
            <seg n="747e24b5">
              Herr talman! Jag ska prata om EU, som jag traditionellt gör i
              den allmänpolitiska debatten. Jag är lite förfärad över att man
              har lagt in EU-frågorna under avsnittet utrikespolitik, för enligt
              min mening är inte EU utrikespolitik utan i allra högsta grad
              en inrikespolitisk fråga. Jag hoppas att det blir ändring på det
              till nästa år.
            </seg>
            <seg n="381876f1">
              Den 18 juni enades EU:s stats- och regeringschefer om ett förslag
              till EU-konstitution. Den 29 oktober ska man formellt underteckna
              den nya konstitutionen eller, som den också kallas, ett fördrag
              om upprättande av en konstitution för Europa. Detta ska ske i
              Rom i Italien.
            </seg>
            <seg n="e234bf58">
              Är då detta förslag till konstitution svaret som vi medborgare
              har på frågan om framtidens EU, framtidens Europa och vilken politik
              vi ska driva i Sverige? Nej EU-konstitutionen är flera steg i
              fel riktning och innebär i mångt och mycket att EU får mer makt.
              Idrottspolitik blir en EU-fråga och asyl- och flyktingfrågor blir
              överstatliga. Närmare 70 olika politikområden blir nu överstatliga
              jämfört med drygt hälften, som det har varit hittills. Är inte
              det att utöka EU:s makt? Jo, absolut! Samtidigt med detta ska
              EU fortsätta med fler områden där jag skulle vilja se en radikal
              förändring av EU.
            </seg>
            <seg n="23dd9d73">
              Vi har EU:s jordbrukspolitik, som stadfästes på 1950-talet. Det
              är fortfarande samma målsättning med EU:s jordbrukspolitik som
              ligger fast. Sveriges regering har i konstitutionsförhandlingarna
              röstat för att den inte ska avvecklas trots den totala enigheten
              här i riksdagen om att EU:s jordbrukspolitik bör avskaffas. Fortfarande
              finns Euratomfördraget kvar, som är till för att främja kärnkraftens
              utbredning. Det är ett fördrag som slöts 1957 och som fortfarande
              finns kvar! I stället för att ta fram ett förslag till alternativa
              energikällor och gynna en säker utveckling av energipolitiken
              väljer EU att fortsätta med gårdagens politik in i framtiden.
              Det är inte rätt väg.
            </seg>
            <seg n="9767e3bf">
              Det står också i den nya konstitutionen att EU ska ha ökad makt.
              De stora länderna ska ha ökad makt i EU. Om några länder får ökad
              makt innebär det samtidigt att vissa länder i EU får mindre makt.
              Det är naturligtvis de små länderna, och dit hör Sverige.
            </seg>
            <seg n="3c95eaad">
              Vi hade en folkomröstning för ett år sedan där en förkrossande
              majoritet av det svenska folket sade nej till att Sverige ska
              gå med i EMU. Varför har då inte Sverige drivit att vi ska ha
              ett juridiskt undantag från EMU, precis som Danmark och Storbritannien?
              Nej, det anses inte nödvändigt. Vi har haft en folkomröstning
              i Sverige där majoriteten röstade nej. Räcker inte en folkomröstning
              för detta? Tydligen inte. I stället går man med på att i grundlagen
              slå fast att euro är EU:s valuta och målet är att alla länder
              i EU ska ha euro. Så var det med folkomröstningen. Man blir matt.
            </seg>
            <seg n="ebf33897">
              En post som EU-president ska inrättas. EU får också en utrikesminister
              med en fot i ministerrådet och en i EU-kommissionen. Från och
              med år 2014 begränsas antalet EU-kommissionärer till två tredjedelar
              av antalet medlemsländer. Får då Sverige en egen EU-kommissionär?
              Nej, vi kommer att roteras ut och får nöja oss med att sitta på
              åskådarbänken.
            </seg>
            <seg n="6363dc91">
              Ett gemensamt EU-försvar genom EU:s säkerhets- och försvarspolitik
              blir det också. Frågan är inte om det blir ett EU-försvar, utan
              frågan är när. Det står i stark kontrast till de utfästelser som
              gjorts tidigare. Riksdagsbeslutet om ett EU-medlemskap angav bibehållen
              neutralitetspolitik som ett villkor. Någon begäran om undantag,
              till exempel från Maastrichtfördragets säkerhetspolitiska förpliktelser,
              har aldrig gjorts. Motiveringen för detta var att EU inte planerade
              något militärt samarbete över huvud taget. I dag kan vi konstatera
              att detta antagligen var en ren lögn, eller så var svenska regeringsförhandlare
              helt förda bakom ljuset när det gäller vad EU höll på att utvecklas
              till. EU:s militarisering tar stormsteg framåt. EU vill ha en
              egen styrka, en EU-armé. Det finns en solidaritetsklausul som
              slår fast att även de militära resurser som medlemsstaterna tillhandahåller
              ska kunna användas vid hot mot EU. Det handlar om gemensamma gränskontroller,
              en vapenbyrå och gemensam utrikespolitik. Om vi godkänner EU-konstitutionen
              går det inte längre att hävda att EU inte är en militär allians.
            </seg>
            <seg n="6dbd6440">
              I enlighet med konstitutionen ska EU:s 25 medlemsstater ratificera
              konstitutionen i sina respektive parlament inom två år. Vi i Miljöpartiet
              anser med bestämdhet att en folkomröstning om detta förslag ska
              utlysas. Det räcker inte med att riksdagen ensam fattar beslut
              i denna fråga. Det finns givetvis många argument för en folkomröstning.
              Ett av de tyngre argumenten är givetvis att det brister i logik
              att förvägra folket att ha en åsikt om konstitutionen när själva
              grundtanken med tillsättandet av EU-konventet 2001 var att arbeta
              fram ett huvudförslag till konstitution för att göra EU till en
              medborgarnas union. Syftet med konstitutionen var alltså att ta
              fram ett förslag som gjorde att EU kom närmare sitt folk. Det
              var själva huvudsyftet.
            </seg>
            <seg n="85115c2e">
              Därför är det naturligt att en folkomröstning genomförs också
              i Sverige, precis som kommer att ske i åtminstone hälften av EU:s
              länder. Det kan inte vara så att EU-konstitutionen bara innebär
              stora förändringar i Storbritannien, Spanien, Beneluxländerna,
              Polen och Tjeckien. Där är argumentet just att eftersom EU nu
              förändrar så mycket måste man ha en nationell folkomröstning.
              Innebär inte samma konstitutionsförslag stora förändringar i Sverige?
              Givetvis, och därför måste vi också ha en folkomröstning om den
              nya EU-konstitutionen i Sverige, och det snarast.
            </seg>
          </u>
          <note type="speaker" n="4dcc33c8">
            Anf. 356 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-21" n="a9aa2aad">
            <seg n="c9506dc9">
              Herr talman! Jag blir inte riktigt klok på den här diskussionen
              om folkomröstning. Jag tänker inte debattera den i sak med Ulf
              Holm i det här sammanhanget.
            </seg>
            <seg n="f87962c4">
              Men låt oss säga att vi skulle ha en folkomröstning och det skulle
              bli ett ja i folkomröstningen. Då förstår alla att vi accepterar
              konstitutionen som den är. Men jag skulle vilja veta vad vi gör
              om det blir ett nej. Vad får vi då? Där skulle jag vilja ha ett
              litet klarläggande från Miljöpartiet.
            </seg>
            <seg n="2309ed62">
              Sedan skulle jag också vilja att Ulf Holm kommenterar en annan
              sak lite grann. Det finns ju olika skäl till varför man ska ha
              folkomröstning. Tjeckien och Polen har till exempel sagt att det
              beror på att det är så stora förändringar att här bör folket få
              säga sitt. Men har Tony Blair och Jacques Chirac sagt samma sak,
              Ulf Holm? Vilken är deras bakgrund till detta? Det handlar kanske
              inte bara om demokrati i de här sammanhangen. Det handlar kanske
              om någonting mer också.
            </seg>
          </u>
          <note type="speaker" n="f96d48cd">
            Anf. 357 ULF HOLM (mp) replik:
          </note>
          <u who="ulf_holm_a45651" xml:id="i-aef3e224178de003-1" n="ca56501f">
            <seg n="47422227">
              Herr talman! Vad innebär ett nej i en folkomröstning om den nya
              EU-konstitutionen? Det innebär naturligtvis att konstitutionen
              då ska omförhandlas. Det är så det står i konstitutionsförslaget,
              och det är också det vi menar. I så fall finns det ju grunder
              till varför svenska folket eller ett annat folk säger nej. Då
              ska man omförhandla. Det viktigaste är att vi vill ha ett bättre
              konstitutionsförslag än det stats- och regeringscheferna förhandlade
              fram.
            </seg>
            <seg n="32137de1">
              Den gröna tråden i all argumentation för en folkomröstning är
              att detta innebär så stora förändringar att man vill ha folkets
              godkännande för att fortsätta på EU-spåret. Tony Blair är en av
              de svenska socialdemokraternas stora favoritinspiratörer. Man
              kan ju hoppas att statsminister Göran Persson får lite inspiration
              från Tony Blair och också utlyser en folkomröstning här i Sverige.
            </seg>
          </u>
          <note type="speaker" n="e13c8355">
            Anf. 358 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-fbbf791bcc219a63-22" n="a9aa2aad">
            <seg n="2ce2cc47">
              Herr talman! Först vill jag kommentera det sista. Man kan ju
              alltid diskutera vem som är inspiratör till vem. Jag har aldrig
              uppfattat Tony Blair som någon stor inspiratör. Det måste jag
              faktiskt erkänna. Det får var och en svara på. Om han är det för
              statsministern så är det väl så. Min fråga handlade egentligen
              om vad det var för skäl som man angav. Man försöker framställa
              de länder som har sagt att de ska ha folkomröstning som så mycket
              mer demokratiska än vad de som säger nej till folkomröstning är.
            </seg>
            <seg n="a4c1929d">
              Det är också lite svårt att veta vad man ska förhandla om, om
              man får ett nej. Vad är det man säger nej till i det här konstitutionsförslaget?
              Handlar det om det gemensamma förslaget? Handlar det om kärnkraftspolitiken?
              Handlar det om det demokratiska inflytandet? Vad är det människor
              säger nej till? Hur ska regering och riksdag veta vad man ska
              säga efter en folkomröstning? Vad ska vi säga härifrån kammaren
              om det blir ett nej i en folkomröstning om vi skulle hålla en
              sådan? Vad ska vi säga åt regeringen att göra?
            </seg>
          </u>
          <note type="speaker" n="8eb64f3f">
            Anf. 359 ULF HOLM (mp) replik:
          </note>
          <u who="ulf_holm_a45651" xml:id="i-aef3e224178de003-2" n="ca56501f">
            <seg n="851671d7">
              Herr talman! Det brukar vara en folkomröstningsdebatt före en
              folkomröstning. Det är väl ganska klart vilka frågor som kommer
              upp i en sådan debatt och vilka frågor man eventuellt måste omförhandla
              efteråt. Jag ser inte det som ett stort problem. Den stora huvudfrågan
              är om det är detta EU som vi vill ha framöver. Jag tror inte det.
              Jag tror att svenska folket vill att EU:s makt ska begränsas.
              Det var enligt alla undersökningar det stora argumentet för varför
              svenska folket röstade nej till EMU. Man tycker att EU:s makt
              ska begränsas. Då är det en ganska klar fingervisning om på vilket
              sätt man ska omförhandla.
            </seg>
            <seg n="40875644">
              Man kan också ta ett exempel från Danmark. Där sade man i en
              folkomröstning nej till en fördragsändring. Det slutade senare
              med att danska folket fick undantag från vissa områden i EU:s
              samarbete. Det är kanske en sådan variant vi ska välja om svenska
              folket i en folkomröstning skulle säga nej till det här nya konstitutionsförslaget.
              Det kan man bara spekulera i, men det är en möjlighet.
            </seg>
            <seg n="d7684523">
              Arbetsmarknad och jämställdhet
            </seg>
          </u>
          <note type="speaker" n="69cf3d1c">
            Anf. 360 ANDERS G HÖGMARK (m):
          </note>
          <u who="anders_g_hogmark_c7178e" xml:id="i-146711802e00cd84-0" n="d5213af0">
            <seg n="3d03556e">
              Herr talman! Inför denna något glest besatta kammare denna kväll
              är alltså stunden kommen att debattera arbetsmarknaden. Man kan
              beskriva arbetsmarknaden på många sätt. Den ena av två bilder
              är att 1520 % av den arbetsföra befolkningen inte går till jobbet
              varje dag. Det rör sig om drygt en miljon människor som av olika
              skäl inte går till jobbet. Det kan handla om öppen arbetslöshet,
              att de är sysselsatta i olika former av åtgärder, att de är förtidspensionerade,
              att de är sjukskrivna eller att de önskar jobba mera. De bidrar
              inte till sin egen eller andras försörjning.
            </seg>
            <seg n="8f2fc17f">
              Det är i stor utsträckning en personlig tragedi för dessa människor,
              och det är en stor tragedi för den svenska ekonomin totalt.
            </seg>
            <seg n="29f84c47">
              Den andra bilden är en diskussion om ifall arbetskraften kommer
              att räcka till i framtiden. I ett åldrande Sverige och Västeuropa
              kommer, säger man, arbetskraften inte att räcka till.
            </seg>
            <seg n="778530a3">
              Det är klart att de här två olika bilderna förvånar en hel del.
              Båda två är viktiga på sitt sätt, och bägge reser en kraftfull
              utmaning för den regering som styr riket. Man kan alltid diskutera
              hur den nuvarande styr riket, men regeringsformen bjuder ändå
              regeringen att styra riket på något sätt. Det är oppositionens
              både skyldighet och rättighet att kritisera det styret.
            </seg>
            <seg n="fe8ed2a9">
              Utvecklingen innebär ju att allt färre försörjer alltfler. I
              grunden kan man bara konstatera att den utvecklingen måste brytas,
              för om den skulle fortsätta kommer den att lägga en orimlig börda
              på de grupper som tvingas att försörja alltfler. Vi märker redan
              i dag, herr talman, ganska rejäla tendenser där människor jobbar
              kolossalt mycket och tvingas till övertider för att klara den
              produktion som vi måste leva av totalt sett, och det skapar i
              sin tur problem framöver.
            </seg>
            <seg n="59ec3ab4">
              Utvecklingen måste brytas. Annars hotas i grunden fundamentet
              till välfärdssamhället, oaktat vilken mix av offentlig och privat
              verksamhet som vi vill ha i vårt system. Oaktat det måste vi få
              en bättre försörjningsbas.
            </seg>
            <seg n="2c539cd1">
              Vad finner man att regeringen ägnar sig åt när man tittar i budgetpropositionen
              och lyssnar på den debatt som har förts här i dag, framför allt
              partiledardebatten? Jo, regeringen väljer inför det faktum att
              över en miljon människor går utan jobb och åtföljande utmaningar
              att i stort sett stormskälla på Moderata samlingspartiet och i
              någon mån på de andra borgerliga partierna exempelvis för att
              vi minskar ersättningsnivåerna de fyra första arbetsmånaderna
              med 5 procentenheter. Det är tydligen regeringens stora uppgift
              att mobilisera kring detta. Inget eller nästan ingenting alls
              om utmaningen hur man ska få många hundra tusen av den 1,1 miljon
              människor som står utanför in igen. Ingenting om hur man ska klara
              en åldrande befolkning och arbetskraftsförsörjning framöver.
            </seg>
            <seg n="6ec0f33a">
              Det är helt klart att vi bedriver en politik. Vi sänker ersättningen
              med 5 procentenheter, från 80 till 75 %. Den kompletteras sedan
              ofta med andra åtgärder. Men vi sänker ersättningen med 5 procentenheter
              de första månaderna, och det gör vi därför att vi vill se den
              arbetsmarknadspolitik som vi föreslår kraftfullt förbättrad jämfört
              med dagens. Vi vill ha en effektivare insats för den som blir
              arbetslös. Man ska snabbare om uttrycket tillåts komma upp på
              banan igen och komma tillbaka.
            </seg>
            <seg n="905938d7">
              Vi moderater ser det som en mycket angelägen utmaning att ungefär
              som man gjorde en gång i tiden på ABB, där man hade ett projekt
              som hette T 50 och som skulle minska ledtiderna till hälften halvera
              de genomsnittliga arbetslöshetstiderna under den kommande mandatperioden
              på fyra till fem års sikt. Det skulle innebära dramatiska förändringar
              i ekonomin och dramatiska välfärdsvinster för individen, ekonomiskt
              och socialt: att komma tillbaka, att göra en insats, att få tillbaka
              en utveckling där fler människor försörjer färre.
            </seg>
            <seg n="ed46e30a">
              Det är vår politik. Mot detta sätter Socialdemokraterna bara
              en sifferexercis om bidragsnivåer. Tala om brist på kreativitet!
            </seg>
            <seg n="cd686752">
              Socialdemokraterna lägger ofta stort ansvar på arbetsmarknadspolitiken
              i olika frågor. Från moderat sida säger vi att i grunden inte
              någon arbetsmarknadspolitik kommer att kunna klara situationen,
              oavsett om det är en borgerlig eller en socialdemokratisk regering,
              om man inte bedriver en vettig ekonomisk politik, skattepolitik
              och trafikpolitik som sammantaget skapar bättre förutsättningar
              för företagande och innovationskraft.
            </seg>
            <seg n="01dd763a">
              Det finns ju faktiskt regioner som har en otrolig dynamik. Utöver
              i Småland finns det faktiskt också många andra, men Gnosjöandan
              och Smålandsandan brukar ges som ett gott exempel på en kombination
              av något så hemskt som egennytta, att tjäna lite pengar själv
              på att förverkliga sina idéer, och något som är fantastiskt bra,
              nämligen allmännytta. Där finns kombinationen av egennytta som
              är bra för mig själv och min familj och vad som är bra för hela
              samhället.
            </seg>
            <seg n="20d160f7">
              Regeringen har egentligen ingenting att komma med. Den har exempelvis
              ingen politik för det livslånga lärandet. Jag tror att alla är
              överens, inte minst de fackliga organisationerna TCO och Saco,
              att det finns mycket att göra för att få 4550-åringarna att kunna
              fortsätta. Regeringens svar är att nonchalera riksdagens beslut
              om att inrätta individuella kompetenskonton, i strid mot allting:
              mot bättre vetande, mot riksdagsbeslut och mot de fackliga organisationernas
              önskemål.
            </seg>
            <seg n="d801e864">
              Herr talman! Det finns många andra punkter att ta upp, men sammantaget,
              när det gäller utmaningarna om att försöka få in de många hundratusen
              i jobb, att se till att arbetskraften framöver ska vara välutbildad
              så att den räcker till, har Socialdemokraterna egentligen ingenting
              av politik, bara ett exercerande för att diskutera Moderata samlingspartiets
              ersättningsnivåer. Det är säkert mycket bra ur facklig mobiliseringssynpunkt
              men ger väldigt lite för de människor som står utanför arbetsmarknaden
              och vill in.
            </seg>
          </u>
          <note type="speaker" n="98d70e2d">
            Anf. 361 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e5b6813496748a1b-0" n="ea2ce26e">
            <seg n="abd1ea89">
              Herr talman! När jag lyssnar till Anders G Högmark är det inte
              utan att jag blir lite förvånad över hans aggressiva ton. Den
              beror kanske på att han lyssnat på partiledardebatten i dag. Man
              förstår den kanske lite bättre när man lyssnat på debatten om
              varför man hamnade där man hamnade i diskussionen. Vad statsministern
              gjorde i partiledardebatten var egentligen att locka ut Moderaterna
              på banan i debatten om ersättningsnivåer och de frågor som Anders
              G Högmark nu tagit upp.
            </seg>
            <seg n="68eebe9e">
              Vi kan konstatera att kl. 9.46 dog alliansen när det gäller sammanhållningen
              om de ersättningsnivåer som ska gälla. Det är i det här läget
              bara att konstatera att Folkpartiet har en betydligt mera human
              hållning till den situation som många löntagare skulle ställas
              inför vid arbetslöshet och annat.
            </seg>
            <seg n="6eb2a8a5">
              Jag vill fråga Anders G Högmark om han inte tar till aggressiva
              övertoner i den här debatten.
            </seg>
          </u>
          <note type="speaker" n="f38b6a9c">
            Anf. 362 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-146711802e00cd84-1" n="d5213af0">
            <seg n="34628ada">
              Herr talman! Jag blir upprörd när jag ser de problem som finns
              ute i samhället med den miljon människor som står utanför arbetsmarknaden
              och med allt tal om hur vi ska klara att få befolkningen att kunna
              hålla på till 6065 års ålder eller kanske ännu längre. 40-talisterna
              vill ju gärna jobba ganska mycket längre, om de bara får göra
              det på sitt sätt. Som svar på de utmaningarna, som är helt centrala
              om vi ska kunna klara välfärden, ägnar sig Socialdemokraterna
              som jag uppfattar det åt en ganska meningslös exercis.
            </seg>
            <seg n="cc1c2978">
              Man kan ha olika uppfattningar om ersättningsnivåerna, men de
              kan ju näppeligen vara det centrala. Man kan sedan alltid diskutera
              när den ena eller den andra saken dör. Jag vet inte om man har
              vare sig behörighet eller kompetens att utfärda en dödsattest
              för den borgerliga alliansen. Jag tror att man ska observera patienten
              lite längre. Vi i Moderata samlingspartiet är övertygade om att
              vi gemensamt kan forma en politik som ger de människor som står
              utanför arbetsmarknaden och som vill göra någonting utifrån sin
              förmåga en långt bättre chans än den som den nuvarande regeringspolitiken
              erbjuder.
            </seg>
          </u>
          <note type="speaker" n="32bfa92f">
            Anf. 363 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e5b6813496748a1b-1" n="ea2ce26e">
            <seg n="142c5cd0">
              Herr talman! Vad gäller eventuellt utfärdande av en dödsattest
              är det bara att konstatera att medierna, som tidigare har skrivit
              upp alliansens möjligheter att vara ett slagkraftigt alternativ
              vid kommande val, precis som jag gjorde i debatten konstaterade
              att det var så stora skiljelinjer mellan de två partier som förde
              debatten att det knappast är trovärdigt att de ska kunna samregera
              i just den då aktuella frågan.
            </seg>
            <seg n="4c4f95e7">
              När Anders G Högmark sedan markerar att ingenting sker tycker
              jag att han far med osanning. Det kan inte vara så att det inte
              har nått fram till Anders G Högmark att det pågår en väldigt offensiv
              debatt om ohälsosituationen. Trygghetsfrågorna har, precis som
              statsministern framhöll i dagens partiledardebatt, en stor betydelse.
              Det pågår en hel del i det sammanhanget, så jag tycker att det
              är lite osakligt av Anders G Högmark att påstå att det inte sker
              något ute i samhället.
            </seg>
          </u>
          <note type="speaker" n="71b4ea5a">
            Anf. 364 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-146711802e00cd84-2" n="d5213af0">
            <seg n="3cbd92fb">
              Herr talman! Det är väl alldeles uppenbart att det som sägs under
              en enstaka debattdag är något av en dagslända. Låt oss nu se under
              ett antal månader framöver under hösten och våren hur de fyra
              borgerliga partierna här gemensamt kommer att formulera och utveckla
              sitt alternativ. Den slutgiltiga bedömningen får givetvis ske
              på valdagen om snart två år.
            </seg>
            <seg n="259eaefd">
              Jag är vidare mycket väl medveten om den diskussion som pågår
              om ohälsan. Vi kan vara helt överens om att det säkerligen pågår
              ett antal intressanta projekt, men resultatet när det gäller antalet
              förtidspensioneringar och frånvaron från jobbet inom inte minst
              den offentliga sektorn talar ett skrämmande språk, herr talman.
              Och det är väl ingen som är emot trygghet, men tryggheten ligger
              ju också i att man har jobb som är rimligt säkra, att man kan
              lämna ett jobb som man vantrivts i och söka ett annat jobb och
              så vidare.
            </seg>
            <seg n="eae9fe46">
              Jag är alldeles övertygad om att vi kommer att redovisa många
              bra förslag för att ge de människor som står utanför en chans
              att komma tillbaka.
            </seg>
          </u>
          <note type="speaker" n="1c24e9ef">
            Anf. 365 TINA ACKETOFT (fp):
          </note>
          <u who="tina_acketoft_60c419" xml:id="i-c77726e35f2afa38-0" n="3dd1e679">
            <seg n="5562d6ec">
              Herr talman! I denna sena timme blir det mer och mer uppenbart
              att tiden är ur led. Att arbetsmarknadspolitiken är ur led behöver
              man knappast närma sig midnatt för att vara smärtsamt medveten
              om.
            </seg>
            <seg n="8f7a60c9">
              Det finns mycket vi kan diskutera här i kväll att vi i dag har
              mer än en miljon människor i arbetsför ålder som försörjs av sjukpenning,
              förtidspension, arbetslöshetsersättning eller socialbidrag till
              exempel, eller att antalet människor i arbetsför ålder som inte
              försörjer sig på eget arbete är större i dag under rådande högkonjunktur
              än under lågkonjunkturen 1994. Vi är i dag fyra arbetande som
              försörjer sex icke arbetande i Sverige smaka på den!
            </seg>
            <seg n="f87275ec">
              Vi kan också diskutera att vi i Sverige haft minustillväxt i
              sysselsättningen under de senaste 20 åren när i princip alla andra
              länder har haft en ökning Holland med 57 %, Spanien med 37 %,
              Storbritannien med 17 % och Danmark, som utskottsordföranden faktiskt
              kan se från sin egen hemtrapp, med 12 %.
            </seg>
            <seg n="5c58ecb7">
              Sedan skulle vi också kunna diskutera det fantastiska sveket
              mot oss alla vad gäller det individuella kompetenssparandet, men
              det tror jag vi får anledning att komma tillbaka till.
            </seg>
            <seg n="f5ea223d">
              Det är svårt att rangordna vad som är mest problematiskt, men
              för var och en av de individer som drabbas av regeringens havererade
              arbetsmarknadspolitik är resultatet en personlig katastrof. I
              dagens debatt vill jag ändå fokusera på några varför. Ser man
              till den politik som förs av regeringen jag måste kanske förtydliga
              detta för några av debattörerna i kammaren finns det en röd tråd
              mellan dessa varför:
            </seg>
            <seg n="37d98850">
              Först tar jag lite fakta. Inför internationella kvinnodagen 2001
              utlovade statsministern att de osakliga löneskillnaderna inom
              en treårsperiod skulle vara lösta. Vi vet att mer än tre år har
              gått, och vi vet också vad det löftet var värt. Tar man hänsyn
              till skillnader i ålder, utbildning, arbetstid, sektor, yrkesgrupp
              och så vidare blir kvinnornas lön i genomsnitt 92 % av männens,
              enligt SCB. Utan denna vägning är skillnaden 18 %.
            </seg>
            <seg n="a02a5cd3">
              I höstens budgetproposition redogörs för skillnaden i inkomstförluster
              i samband med föräldraskapet. Där visar räkneexempel att inkomstförlusten
              efter skatt uppgår till 304 000 kr för mamman och 10 000 kr för
              pappan.
            </seg>
            <seg n="43af1690">
              Nästan 60 % av de kvinnliga arbetstagarna arbetar inom statliga
              och kommunala monopol. 80 % av männen arbetar inom den privata
              sektorn. Majoriteten av arbeten i hemmen utförs av kvinnorna.
              För att citera budgetpropositionen: En hög grad av obetalt arbete
              sätter en gräns för omfattningen av betalt arbete. Det är ganska
              logiskt.
            </seg>
            <seg n="78d6f998">
              I ljuset, eller snarare mörkret, av detta är det helt ofattbart
              att regeringen kör på i samma gamla hjulspår som vanligt konsekvent,
              utan nya förslag.
            </seg>
            <seg n="3958a543">
              Varför utgörs regeringens åtgärdsförslag av antingen lite eller
              mycket kvoteringar? I hemmen är det för föräldraledigheten; i
              näringslivet är det för ledarskapet. Varför diskuterar man inte
              i stället betydelsen av att vara anställd i offentlig sektors
              låglöneproletariat och frågar sig hur många kronor det faktiskt
              kostar att vara kvinna i av regeringen fastlåsta yrkesroller?
              Varför vill man inte inse att bristen på jämställdhet vad gäller
              kapital är oändligt mycket större än de orättvisa men ändå bara
              8 % det rör sig om i löner och hur detta i sin tur påverkar möjligheten
              till övrigt ägande och företagande?
            </seg>
            <seg n="858c7031">
              Herr talman! Det är uppenbart att socialdemokrater och övriga
              vänsterpartister har ett rent fördelningsperspektiv i sitt jämställdhetstänkande.
              Ju mer transfereringar till kvinnor som kompensation för bristande
              jämställdhet i lön och i arbetstid, desto jämställdare, enligt
              regeringen. Men detta är ju bara ett statistiskt kompensationstänkande.
              Det saknar fullständigt fokus på jämställdheten vad gäller möjligheter
              och jämställdheten vad gäller livschanser.
            </seg>
            <seg n="06feac6e">
              Forskning visar att lönerna för sjuksköterskor och läkare höjdes
              när monopolen inom vården luckrades upp. När kvinnor har fler
              än en arbetsgivare att välja på ökar deras inflytande och man
              trivs bättre. Och där det finns alternativ och valmöjligheter
              inom vård och omsorg, där finns också kvinnligt företagande.
            </seg>
            <seg n="9cd703d0">
              Man visar också att tjänstesektorn är den sektor som kommer att
              stå för tillväxten. Men stopplagar och annat från regeringen visar
              tydligt att detta inte är den väg regeringen vill gå för tillväxt.
              Man frågar sig jag frågar mig definitivt: Vad har man för annat
              alternativ till detta?
            </seg>
            <seg n="d2f7c330">
              Egentligen borde det inte heller behövas forskning för att visa
              att när det blir möjligt för fler familjer att köpa hjälp till
              hemmet vitt så får man fria timmar att göra annat, vare sig det
              gäller att läsa en god bok, att busa med barnen eller att arbeta
              mer. Och då går jag inte ens in på det faktum att vi med skattesubventioner
              av denna sektor får en helt ny sektor med friska, fina skattepengar
              som vi tillsammans kan fördela i stället för att som i dag fördela
              lån.
            </seg>
            <seg n="6e857f81">
              Inte heller behövs det så mycket annat än god vilja för att förstå
              att en jämnare fördelning av föräldraledigheten skulle uppnås
              utan lagstiftning om fler hade råd att låta pappa vara hemma,
              om mamma hade ett bättre jobb att gå till därav Folkpartiets förslag
              om jämställdhetsbonus och, igen, fler karriärmöjligheter för kvinnor.
            </seg>
            <seg n="40d5a71e">
              Herr talman! Om man verkligen tror på ett jämställt Sverige,
              ett bättre Sverige, krävs det att man ser sambandet mellan dessa
              och mina tidigare frågor om det ökade lönegapet, om kvinnors ägande,
              om den lilla andelen kvinnliga företagare, om arbetets struktur
              och om hemarbetets fördelning. Då behövs det handling för att
              ge var och en av oss de verktyg vi skulle vilja ha så att vi själva
              kan bestämma vart vi vill ta vägen. Det frihetsperspektivet, herr
              talman, är liberal feminism till skillnad från socialistisk.
            </seg>
          </u>
          <note type="speaker" n="78461e31">
            Anf. 366 STEFAN ATTEFALL (kd):
          </note>
          <u who="stefan_attefall_da9453" xml:id="i-7fef4a40e8bb881b-0" n="00302273">
            <seg n="7e02e210">
              Herr talman! Det går bra för Sverige, sade statsministern tidigare
              i dag, och socialdemokrater har upprepat detta.
            </seg>
            <seg n="c92ca4da">
              Ja, just nu går det bra för Sverige. Vi leder med 40 mot Island
              i fotboll.
            </seg>
            <seg n="305e971c">
              Väljer man att titta på vissa bilder av Sverige går det bra.
              Åker man omkring med bilen i Djursholms villakvarter ser det också
              ut att gå bra för Sverige. Alltså: Vilket perspektiv har vi när
              vi betraktar Sverige?
            </seg>
            <seg n="00899ae5">
              Åker man till andra delar av Sverige till många av storstädernas
              förorter, till glesbygd, till industriorter med nedläggningshotade
              industrier, till områden där många förtidspensionerade och sjukskrivna
              bor går det inte bra för Sverige.
            </seg>
            <seg n="b498bddb">
              Den bilden väljer jag att se. Jag är djupt bekymrad över det
              som inte fungerar i Sverige, medan Socialdemokraterna verkar vara
              glada över det som fungerar.
            </seg>
            <seg n="2f2275f1">
              Det beror på vilka ambitioner man har. Sverige var en toppnation
              i tennis för ett antal år sedan. Sedan dess har vi halkat efter.
              Vi gör fortfarande bra matcher och tar en och annan seger i någon
              turnering, men Sverige har hamnat lite grann i mellanligan i tennisens
              värld.
            </seg>
            <seg n="95fbdb1c">
              Så är det också med svensk ekonomi. Vi har halkat efter. Vi har
              rasat ned och harvar på som ett ganska medelmåttigt land.
            </seg>
            <seg n="b05a151c">
              Har vi ambitionen att vi ska vara sådär kanske vi kan vara hyfsat
              nöjda. Men vi kristdemokrater har högre ambition än så med Sverige.
              Sverige förtjänar bättre. Sverige förtjänar att vara i topp ekonomiskt,
              socialt, ur alla aspekter. Den insikten präglar också vår politik
              på arbetsmarknadens område.
            </seg>
            <seg n="903b13f9">
              Den dystra bilden är ju att drygt en miljon människor lever på
              sociala ersättningar a-kassa, socialbidrag, sjukförsäkring och
              förtidspension. Vi har en öppen arbetslöshet på 5,5 % samtidigt
              som ungefär 2,7 % är i olika åtgärder. Detta har vi samtidigt
              som Göran Persson och Socialdemokraterna skryter om att Sverige
              nu är inne i en högkonjunktur.
            </seg>
            <seg n="da746c0e">
              Räknar vi med samma sätt att mäta som EU:s statistikkontor Eurostat
              gör har vi inte en öppen arbetslöshet på 5,5 %, utan då har vi
              en öppen arbetslöshet på 6,4 %. Vi räknar nämligen på ett speciellt
              sätt i Sverige som döljer en del av den öppna arbetslösheten.
              Vi är långt ifrån alla de mål som Socialdemokraterna satt upp
              för den ekonomiska politiken. Antalet arbetade timmar är inte
              högre i dag än i slutet av 80-talet, trots att vi har fler människor
              i vårt land.
            </seg>
            <seg n="b0642704">
              Frågorna till arbetsmarknadsutskottets ordförande Anders Karlsson
              blir: Är du nöjd med situationen i Sverige? Är du glad över läget
              i Sverige?
            </seg>
            <seg n="a27d2e96">
              Vi behöver få fler i arbete. Vi kristdemokrater har, liksom andra
              partier i alliansen, pekat på vikten av att införa ett förvärvsavdrag
              för att öka incitamenten att gå till arbete från bidrag. Vi tror
              att det är viktigt att arbeta med moroten, att peka på förbättringar
              man kan få genom att gå till arbete, snarare än att använda piskan
              i det sammanhanget.
            </seg>
            <seg n="c46afc03">
              Vi tror att vi behöver göra en rejäl kraftsatsning på en rehabiliteringsförsäkring.
              Vi anslår över 2 miljarder redan första året på en omfattande
              rehabiliteringsförsäkring som är väl utredd och väl presenterad
              i statliga utredningar som har legat i byrålådorna på departementen
              under flera års tid. Men ingenting händer.
            </seg>
            <seg n="1400f447">
              Vi tror också att det är viktigt att få fler äldre att våga,
              orka och vilja jobba längre. Vi har lagt fram en rad konkreta
              förslag under allmänna motionstiden för att underlätta för äldre
              att komma in på arbetsmarknaden: en skärpt diskrimineringslagstiftning
              som skyddar de äldre mot diskriminering, lagstadgad rätt att gå
              ned i arbetstid efter 61 år, lagstadgad rätt att stanna kvar i
              arbetslivet till 72 år, halverad inkomstskatt för arbetstagare
              över 65 år, uppmuntran av eget företagande genom generös tilldelning
              av F-skattsedel för äldre arbetskraft och kontinuerlig kompetensutveckling
              som hjälper människor som kommit upp i åldrarna att utvecklas
              kompetensmässigt i takt med arbetslivets förändringar. En satsning
              som jag nämnde är en rehabiliteringsförsäkring för att få fler
              ut i arbete, och åtgärder vidtas för att se till att avtalspensionerna
              inte gör det betydligt dyrare för arbetsgivare att anställa äldre
              arbetskraft. Här kan kontakter tas med arbetsmarknadens parter.
              Här kan vi driva på som stat.
            </seg>
            <seg n="1f865a26">
              Det finns en rad åtgärder att vidta för att få fler i arbete,
              för att bryta den negativa trenden. Men det händer ingenting från
              Regeringskansliets sida.
            </seg>
            <seg n="c2ae2c1d">
              Jag kan ta ett exempel till på handlingsförlamningen som präglar
              Regeringskansliet och Näringsdepartementet. Vi har på arbetsmarknadens
              område pekat, jag tror nästan enhälligt i utskottet, på bristerna
              som finns när det gäller skydd för föräldralediga på arbetsmarknaden.
              Det var en statlig utredning som hette Hållfast arbetsrätt som
              pekade på konkreta åtgärder för att skydda just föräldralediga
              som exempelvis hotas av uppsägning, dels att ett förbud mot diskriminering
              av föräldralediga införs i föräldraledighetslagen, dels att uppsägningstiden
              vid uppsägning på grund av arbetsbrist av anställd som är helt
              föräldraledig börjar löpa först när arbetstagaren helt eller delvis
              återtar sitt arbetet.
            </seg>
            <seg n="c8c72f45">
              Det är två konkreta åtgärder som finns i departementets byrålådor.
              Man lovade att man skulle behandla dem med förtur. Man lovade
              att komma med en proposition. Man lovade att komma med en lagrådsremiss.
              Ingenting händer. Ingenting står i propositionsförteckningen.
              Näringsdepartementet gör ingenting trots att problemen hopar sig
              och trots att det finns politiskt stöd i kammaren för åtgärder.
              Varför sker ingenting, Anders Karlsson?
            </seg>
          </u>
          <note type="speaker" n="5d9f9fa2">
            Anf. 367 MARGARETA ANDERSSON (c):
          </note>
          <u who="margareta_andersson_0b692f" xml:id="i-f7963d7865c7e28f-0" n="f5dc78f3">
            <seg n="8f600b18">
              Herr talman! Timmen börjar bli sen, och arbetsmarknadspolitik
              blir ofta lite bedrövlig för det finns mycket att göra.
            </seg>
            <seg n="eecc3e47">
              Jag vill ta upp någonting som är lite mer positivt, som kanske
              kan innebära en förändring till det bättre på arbetsmarknaden.
              Det de allra flesta människor säger när de diskuterar sin arbetssituation
              är att delaktigheten, möjligheten att själv vara med och påverka,
              är det som är det viktiga. Det är det som gör att arbetet känns
              meningsfullt. Det är det som gör att man orkar gå till jobbet
              en gång till.
            </seg>
            <seg n="d50e2ba5">
              Vi behöver alltså betydligt fler mycket mer demokratiska arbetsplatser.
              Vi behöver uppmuntra kooperativ verksamhet, verksamhet där människor
              själva tar initiativ, verksamhet där människor får vara med och
              bestämma, där man startar företag och olika verksamheter tillsammans,
              där man gör någonting där ingen behöver känna sig överkörd. Ganska
              ofta är det kvinnor, inte sällan kvinnor inom den offentliga sektorn,
              som startar de här företagen.
            </seg>
            <seg n="5bc831af">
              I eftermiddags och i kväll har jag haft förmånen att vara ute
              på en vårdcentral som heter Akka i Västerhaninge. Det är en kooperativ
              verksamhet. Personalen driver den tillsammans. Det är en sjukgymnast
              som är ordförande i föreningen just nu. Det började med att det
              var en undersköterska. Man anställde läkare som är med i kooperativet
              Akka.
            </seg>
            <seg n="c6fc0fa1">
              De har låg personalomsättning, låga sjuktal. De använder mycket
              av det överskott som de får i sin verksamhet till att ha en mycket
              god maskinpark. All den utrustning som behövs är av väldigt hög
              kvalitet. Men framför allt satsar de på personalutbildning, på
              att se till att de människor som jobbar inom den här verksamheten
              trivs, mår bra och känner att de ligger i framkant.
            </seg>
            <seg n="1891ef02">
              Två gånger under de tolv år som de har funnits har de vunnit
              Helsingforss läns landstings pris för den bäst skötta vårdcentralen.
              Det kallas Guldsprutan. Det är bara de i hela Helsingforss läns
              landsting som har fått den här utmärkelsen två gånger.
            </seg>
            <seg n="a9a1619c">
              Jag tycker att det visar hur viktigt det är att vi tar till vara
              den initiativförmåga och den kraft som finns hos våra anställda,
              hos våra medarbetare, hos de människor som driver företag. Det
              är inte bara företagsledaren, inte bara chefen som kan och vill.
              Alla är duktiga. Alla kan. Alla kan medverka med någonting, oavsett
              vilken funktion man har i företaget, oavsett vilken utbildning
              man har. För det mesta har man en bra utbildning och kunskap för
              just det jobb man gör. Tillsammans kan man forma en bättre arbetsplats.
              Vi får alltså många gånger en bra arbetsmiljö på det här sättet.
            </seg>
            <seg n="0ddbbbcc">
              En del av det här handlar också om det sociala företagandet,
              där människor med funktionshinder, människor som inte är riktigt
              lika vana som vi andra, kan ta del i arbetslivet.
            </seg>
            <seg n="c786c856">
              Det skulle vara väldigt bra om vi kunde genomföra socioekonomiska
              bokslut där vi tar reda på mer än den ekonomiska nyttan, mer än
              vilka pengar vi får av ett företags verksamhet. Hur ser den sociala
              vinsten ut av att interner som har suttit i fängelse kommer ut,
              hittar en bostad och hittar ett arbete där de kan fungera? Hur
              stor är vinsten för samhället, inte bara i pengar utan också i
              de här människornas trivsel, i att de här människorna icke får
              återfall i ett kriminellt beteende? Andra människor, som har andra
              problem i samhället, kan kanske också komma ut och få ett värdigt
              liv. Vilken är den stora vinsten för de här människorna?
            </seg>
            <seg n="3338e334">
              Det behövs insatser för att stötta det här företagandet. Det
              finns strukturer. Det finns rådgivningsverksamhet. Men då måste
              samhället, regeringen och Nutek, som har hand om de här bidragen,
              också se till att de bidragen kommer ut, att det här stödet finns
              överallt i Sverige, att man uppmuntrar det, att man ser till att
              man inte sätter upp hinder för det sociala företagandet och för
              det kooperativa företagandet.
            </seg>
            <seg n="9864553f">
              Det behövs utbildning och information. Det behövs från skolan.
              Det behövs från gymnasieskolan. Hur många av er har hört det?
              Jag vet inte att jag hörde ordet kooperativ mer än hemma, för
              min far var kooperatör och min mor var kooperatör. Men i skolan
              diskuterades aldrig den kooperativa verksamheten. Det var någonting
              som hade startats med Konsum och slakteriföreningarna på 30-talet.
              Det var ganska omodernt på min tid.
            </seg>
            <seg n="f701af0b">
              Sedan har den nykooperativa rörelsen kommit fram, och de kooperativa
              idéerna börjar leva på nytt. Det är oerhört viktigt att vi väcker
              liv i dem, att vi underblåser dem, för det här är ett sätt att
              få fler människor i arbete, att få fler människor att fungera
              i samhället så att vi slipper betala ut bidrag, så att vi slipper
              kostnader som är ganska ointressanta.
            </seg>
            <seg n="e5fbd816">
              Jag har en liten kommentar vid sidan av också. Alliansens olika
              förslag ligger på lite olika nivåer. Men det är inte val nu. Det
              är val om två år, och till dess lovar jag att alliansen kommer
              att ha ett arbetsmarknadsförslag som gör att vi får ut fler människor.
            </seg>
            <seg n="d495ee35">
              Jag skulle vilja säga att våra förslag inte är huggna i sten.
              Vi vill samarbeta. Vi tycker att det här är ett bra sätt att få
              en förbättring för Sverige och svenskarna. Då kan man lösa problemen,
              även om det finns en och annan krona hit eller dit som vi inte
              är överens om än. Men vi har i all fall en vilja att gå vidare,
              att hitta på någonting nytt, att föra Sverige ut ur den lågkonjunktur
              vi befinner oss i nu.
            </seg>
          </u>
          <note type="speaker" n="a8a99dcb">
            Anf. 368 ANDERS KARLSSON (s):
          </note>
          <u who="anders_karlsson_ccab93" xml:id="i-8a7cf98c6f2039ee-0" n="52e5ae92">
            <seg n="59edc6f8">
              Herr talman! Varje dag går Peter, liksom hundratusentals andra,
              till jobbet med entusiasm. Han tycker att han har ett utvecklande
              arbete, med stort inflytande och en arbetsplats som varken sliter
              eller skadar. Dessutom känner han en stor gemenskap med arbetskamraterna.
            </seg>
            <seg n="a0467b8c">
              Men det finns också en annan vardag. Här finns Josef som blev
              uppsagd efter en arbetsskada och Mustafa som gått på vikariat
              i flera år och som bara blir erbjuden projektjobb. Här finns Malin
              som söker mängder av jobb men som får ansökningshandlingarna i
              retur med ett tack för visat intresse. Liksom Josef hänvisas hon
              till korta vikariat och får inte del av den trygghet som är så
              självklar i Peters fall.
            </seg>
            <seg n="1b074ae2">
              Herr talman! Det i särklass viktigaste är att klara kampen för
              jobben. Arbete är själva grunden för välfärden. Socialdemokratins
              främsta uppgift är att pressa tillbaka arbetslösheten men också
              att stärka tryggheten och anställningsskyddet för Josef, Malin
              och alla de andra 500 000 vikarier, projekt- och visstidsanställda
              som i dag har otrygga jobb.
            </seg>
            <seg n="36200062">
              Åren med hög arbetslöshet har lämnat revor i välfärden, och de
              korta osäkra jobben har ökat explosionsartat. Sakta men säkert
              ser vi nu att det håller på att vända. Den ekonomiska återhämtningen
              är inledd, och för att uppgången i ekonomin snabbt ska spridas
              till arbetsmarknaden ämnar vi socialdemokrater fortsätta att driva
              en aktiv och offensiv politik. Att slå sig till ro och enbart
              lita till konjunkturen är en farlig väg.
            </seg>
            <seg n="1cc41f38">
              Därför vill vi rusta och stärka de arbetslösa. Det gör vi genom
              att genomföra stora satsningar på arbetsmarknadspolitiken. Fler
              ska få del av arbetsmarknadsutbildningar. Arbetsmarknaden inom
              vår gemensamma välfärdssektor ska stärkas. Anställda inom vård-
              och äldreomsorg ska ges möjligheter till kompetensutveckling.
            </seg>
            <seg n="7fffb254">
              Herr talman! Ingen i denna kammare blev förvånad när borgerligheten
              presenterade sina budgetförslag. Vi som sysslar med arbetsmarknadsfrågor
              har vant oss vid deras onda öga till vår politik. Arbetsmarknadspolitik
              är för dem bara en utgiftspost som det går att spara på. Det tycker
              jag är cyniskt. I ett läge när över 5 % saknar en grundläggande
              mänsklig rättighet det vill säga ett jobb ska vi givetvis fortsätta
              att pressa tillbaka arbetslösheten.
            </seg>
            <seg n="7f798dff">
              Moderaterna vet att det straffar sig att angripa löntagarna.
              Senast det begav sig tvingades man svälja den bittra medicinen
              i stora klunkar efter valet 2002. Alltså är det för Moderaternas
              del dags att byta taktik. Under hösten har vi därför sett hur
              alltfler moderater gått på friarstråt. Uppdraget från partikansliet
              är glasklart, nämligen att framställa sig som fackets bäste vän
              med förslag om fortsatta fackliga arbetslöshetskassor och bevarad
              arbetsrätt. Men arga moderater runtom i landet gnyr om att man
              inte längre känner igen partiet. Och det är inte att undra på.
              Ingen av dem har väl röstat på Moderaterna för att kämpa för jobben,
              drägliga arbetsvillkor, rättvisa och trygghet för vanligt folk?
            </seg>
            <seg n="470006d0">
              Men till alla dessa misströstande moderater säger jag: Ta det
              lugnt, sitt still i båten! När alltfler genomskådat den moderata
              finten blir det som vanligt igen, och läs gärna partiets budgetmotion
              medan ni väntar.
            </seg>
            <seg n="cb9bec88">
              Här finns många godbitar för er att hämta. Bakom den tillsnyggade
              fasaden hittar ni samma gamla nyliberala förslag fast i annan
              förpackning. Jag medger att Moderaterna inte längre trycker lika
              hårt på skattesänkningar för höginkomsttagare som tidigare. I
              stället riktar man in sig på medelinkomsttagare för att vinna
              framgångar. Nu flirtar man hejdlöst med medelklass och arbetarklass
              och använder de sjuka och arbetslösa som brickor i spelet. För
              att vinna gehör hos strävsamma hårt arbetande människor, framställer
              man sjukskrivna och arbetslösa som bidragsnarkomaner som lever
              gott på andras bekostnad. Man säljer ut de som saknar fotfäste
              på arbetsmarknaden. Dessa får skylla sig själva och straffas med
              bland annat sänkt a-kassa, först till 75 % och därefter till 65
              %. De som olyckligtvis inte hittar något jobb efter 300 dagar
              ska visserligen få en plats i aktivitetsgarantin men med en ersättning
              något lägre än 65 %.
            </seg>
            <seg n="5f575836">
              Att ställa grupper mot varandra är ett klassiskt sätt att kamma
              hem enkla vinster. Detta är en skamlig taktik. Att ställa dem
              som har jobb mot dem som saknar jobb ökar klyftan och misstron
              mellan människor. Vem vill inte tillhöra den utvalda skara som
              befinner sig på samhällets solsida?
            </seg>
            <seg n="92b6bf67">
              Nej, det lär knappast bli några fler jobb för att Stina som är
              sjukskriven från sitt jobb på ICA på grund av belastningsskador
              får sänkt sjukersättning. Det lär heller inte bli några nya jobb
              för att arbetslösa Sara, Ashmed och Tony får sänkt a-kassa.
            </seg>
            <seg n="51d155e6">
              Herr talman! Till sist kan jag konstatera att med Moderaternas
              politik cementeras orättvisor och klyftorna vidgas. De som jobbar
              ställs mot dem som lever på bidrag. Skillnaden mellan att ha ett
              arbete eller inte och mellan att vara frisk eller sjuk har aldrig
              markerats så tydligt i modern tid som i det moderata budgetförslaget.
              Flera hundratusen människor ställs i praktiken utanför samhällsgemenskapen.
              Frågan blir onekligen vilken grupp som Moderaterna vill ställa
              utanför gemenskapen härnäst. Det är en farlig utveckling, främmande
              för svensk politisk tradition, och den blir skrämmande tydlig
              i det moderata förslaget.
            </seg>
          </u>
          <note type="speaker" n="3d433329">
            Anf. 369 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-7fef4a40e8bb881b-1" n="00302273">
            <seg n="b1217e08">
              Herr talman! Anders Karlsson säger att det viktigaste är att
              klara kampen för jobben. Tycker Anders Karlsson att Socialdemokraterna
              hittills har klarat kampen för jobben? Arbetslösheten stiger,
              sysselsättningsgraden når inte alls de mål som har satts upp,
              man har misslyckats med att halvera antalet socialbidragstagare
              och man kommer inte heller att nå målet att halvera ohälsotalen.
            </seg>
            <seg n="241f84bc">
              Vi ska inte enbart lita på konjunkturen, sade Anders Karlsson.
              Sedan kom han med den enda åtgärd regeringen förmår plocka fram
              som något slags konklusion, nämligen ett antal tusen mer AMS-åtgärder.
              Samtidigt vet vi att det är en lång rad misslyckanden inom Arbetsmarknadsverket
              och AMS. Sökaktiviteten bland de arbetslösa är extremt låg visar
              utvärderingen. Den upphör helt när man är i åtgärder. I fråga
              om aktivitetsgarantin vet 40 % inte ens om att de har en handlingsplan
              fastän hela affärsidén med aktivitetsgarantin är att ha en handlingsplan.
              Fungerar verkligen AMS som du önskar? Finns det verkligen någonting
              konstruktivt att peka på?
            </seg>
          </u>
          <note type="speaker" n="5f928889">
            Anf. 370 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-1" n="52e5ae92">
            <seg n="dc602030">
              Herr talman! Stefan Attefall frågar om jag är glad och nöjd.
              Jag är en ganska glad person. Jag är nöjd till viss del, men inte
              till fullo.
            </seg>
            <seg n="96e38262">
              Vi har de facto lyckats pressa tillbaka arbetslösheten från 8
              %, nära 10 %, till i dag ungefär 5 %. Samtidigt säger vi att mycket
              av allt detta är strukturella problem. Vi måste se till att stärka
              de individer som är arbetslösa i dag så att de kan klara en konjunkturuppgång
              när nu arbetslösheten börjar minska och företagen behöver anställa.
              Då ska man ha rätt utbildning.
            </seg>
            <seg n="5027e81e">
              Därför säger vi också, till skillnad från Kristdemokraterna,
              att vi vill satsa på 20 000 nya utbildningsplatser inom Arbetsmarknadsverket.
            </seg>
          </u>
          <note type="speaker" n="3da8e6ae">
            Anf. 371 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-7fef4a40e8bb881b-2" n="00302273">
            <seg n="10d6efb8">
              Herr talman! Det är just det som är poängen. Varför bara förlita
              sig på åtgärder som inte har gett ett bra resultat? Varför inte
              våga pröva nya grepp, exempelvis en mer företagsvänlig politik
              genom en skattepolitik som ger mer incitament att gå till arbetet,
              genom att pröva också nya grepp inom arbetsmarknadspolitiken?
            </seg>
            <seg n="90d31c1b">
              Vi har pekat på en del idéer, exempelvis att införa någon typ
              av bonus när man får jobb snabbt, använda mer bemanningsföretag
              och andra aktörer för att hjälpa till i arbetsmarknadspolitiken.
              Men det är nej, nej, nej. Det är bara 20 000 nya AMS-platser och
              i övrigt ingenting för att lösa Sveriges största sociala problem,
              arbetslösheten och de många människor som är sjukskrivna och förtidspensionerade.
            </seg>
            <seg n="a22b9ae8">
              Det är ett kapitalt misslyckande, Anders Karlsson, och du har
              inget recept för att lösa de här problemen. Det borde du vara
              sorgsen över, även om du är en glad kille privat.
            </seg>
          </u>
          <note type="speaker" n="6c948cf1">
            Anf. 372 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-2" n="52e5ae92">
            <seg n="d79d31bc">
              Herr talman! Jo, det finns massor av åtgärder, och det kan vi
              återkomma till i budgetdebatten. Jag föreslår att Stefan Attefall
              läser igenom budgeten betydligt bättre än han tydligen har gjort
              till i dag. Då kommer han att se vad vi vill göra mer än de 20
              000 platserna.
            </seg>
            <seg n="ebef37ed">
              Samtidigt kan man konstatera att det i Kristdemokraternas budget
              är 11,4 miljarder mindre till arbetsmarknadspolitiken än i den
              socialdemokratiska budgeten. Det vore förvånansvärt om det skulle
              kunna leda till en bättre arbetsmarknadspolitik.
            </seg>
          </u>
          <note type="speaker" n="f3eee7b4">
            Anf. 373 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-146711802e00cd84-3" n="d5213af0">
            <seg n="8fa2c893">
              Herr talman! Med moderat politik, säger Anders Karlsson, kommer
              hundratusentals människor att stå utanför gemenskapen. Med socialdemokratisk
              politik där har vi fått svart på vitt står över en miljon människor
              utanför arbetsmarknaden.
            </seg>
            <seg n="32974e4f">
              Det viktigaste är att klara kampen för jobben, säger Anders Karlsson.
              Jag ifrågasätter inte ett ögonblick det goda uppsåtet, men med
              facit i hand är det fantastiskt lätt att utvärdera om den kampen
              har lyckats. Den har ju skändligen misslyckats.
            </seg>
            <seg n="22d1b67e">
              Stolt men inte nöjd, brukar socialdemokrater i olika sammanhang
              tala om att man är inför olika företeelser. Är Anders Karlsson
              stolt och/eller nöjd eller ingetdera när det gäller regeringens
              hantering exempelvis av de individuella kompetenskontona? Är man
              stolt och/eller nöjd med det faktum att allt färre försörjer alltfler?
            </seg>
            <seg n="828635c2">
              Anders Karlsson avslutar med att säga att med socialdemokratisk
              politik får Stina sin rehabilitering, och, vice versa, med moderat
              politik får hon inte detta. Är det någon som inte får rehabilitering
              med socialdemokratisk politik är det just Stina, som är ett offer
              för en misslyckad sjukvårdspolitik.
            </seg>
          </u>
          <note type="speaker" n="49727b27">
            Anf. 374 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-3" n="52e5ae92">
            <seg n="6e372957">
              Herr talman! Frågan om individuellt kompetenssparande, eller
              IKS, har beretts i Regeringskansliet under lång tid. Man ser det
              som tekniskt omöjligt att göra någonting av det förslag som ligger.
              Tanken har aldrig varit att det skulle bli en form av extra pensionssparande
              eller något dylikt, utan det skulle verkligen leda till kompetensutveckling.
            </seg>
            <seg n="b26782c1">
              De allra flesta av dem som skulle behöva kompetensutveckling
              skulle med det system som är föreslaget aldrig klara av det. Därför
              har vi kommit överens med samarbetspartierna om att avbryta det
              och försöka hitta någon annan form av kompetensutveckling.
            </seg>
            <seg n="133cf85e">
              Det finns också i budgeten vissa förslag på kompetensutveckling.
              Kompetensutvecklingen är väldigt viktig om vi ska kunna vara en
              ledande nation även i framtiden. Om vi ska kunna klara av välfärdssamhället,
              som Anders G Högmark talade om i sitt inledningsanförande, måste
              vi ha fler människor i jobb och välutbildade människor som sköter
              jobben.
            </seg>
          </u>
          <note type="speaker" n="ca3cb2b0">
            Anf. 375 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-146711802e00cd84-4" n="d5213af0">
            <seg n="0e0e8254">
              Herr talman! Jag är övertygad om att det finns tekniska problem.
              Man hade kunnat finna en lösning, om man gemensamt hade velat
              göra någonting, i stället för att bara helt enkelt nonchalera
              vad riksdagen har sagt.
            </seg>
            <seg n="890cc35a">
              Jag är, Anders Karlsson, övertygad om att man med facit i hand
              är varken stolt eller nöjd med att över en miljon människor står
              utanför arbetsmarknaden. Jag skulle inte vara det.
            </seg>
            <seg n="d200186e">
              Allt tal om vad för elände de olika partierna i alliansen skulle
              åstadkomma faller platt till marken när man sitter så kopiöst
              i ett glashus. Kasta inte sten när man sitter med en miljon människor
              utanför arbetsmarknaden som vill arbeta på olika sätt, arbeta
              och försörja sig efter sin förmåga! Det är en grundläggande moderat
              värdering att alla människor både kan och vill jobba. De bör dessutom
              jobba utifrån sin förmåga, för att bidra med egen försörjning
              och bidra till andras försörjning.
            </seg>
            <seg n="5e180885">
              Ni har skändligen misslyckats, med en miljon människor utanför.
              Trots ert goda uppsåt det vill jag inte ett ögonblick ifrågasätta
              har ni misslyckats. Man kan bara läsa statistiken för att visa
              detta.
            </seg>
          </u>
          <note type="speaker" n="2d5b8f4b">
            Anf. 376 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-4" n="52e5ae92">
            <seg n="7736f5da">
              Herr talman! Det är de facto så, Anders G Högmark, att 4 ½ miljoner
              människor har sysselsättning i dag. Du pratar om att en miljon
              står utanför arbetsmarknaden. Det är alldeles riktigt. Det är
              345 000350 000 som är öppet arbetslösa eller i åtgärder. Vi ska
              se till att så många som möjligt av dem kommer tillbaka de som
              det är praktiskt och ekonomiskt möjligt att få tillbaka till arbetslivet.
            </seg>
            <seg n="4c129436">
              Vi vill ha en arbetslöshet i stort sett på noll, och det jobbar
              vi utifrån.
            </seg>
            <seg n="d6fc1c6b">
              Det finns ett antal människor som är långtidssjukskrivna som
              står inför sjukpensionering och så vidare, människor som har slitit
              ett långt liv med tunga och tuffa arbetsuppgifter och som är utslitna.
              Vi ska se till om vi kan få tillbaka också dem till rehabilitering
              eller sjukpensionering.
            </seg>
            <seg n="5b3b367e">
              Men då borde vi kanske titta lite mer på arbetsmiljön. Var i
              Moderaternas motioner står det att vi ska stärka arbetsmiljön
              så att människor kan jobba till 65 år, Anders G Högmark? Vi jobbar
              intensivt för en bättre arbetsmiljö, för att få fler människor
              i jobb, men det gör man inte i de moderata motionerna. Det går
              i alla fall inte att utläsa det.
            </seg>
          </u>
          <note type="speaker" n="ce34bb00">
            Anf. 377 MARGARETA ANDERSSON (c) replik:
          </note>
          <u who="margareta_andersson_0b692f" xml:id="i-f7963d7865c7e28f-1" n="f5dc78f3">
            <seg n="6b96e772">
              Herr talman! Jag blir ganska fundersam över vilken politik Socialdemokraterna
              har när det gäller de svagaste på arbetsmarknaden. Lönebidraget
              ligger still sedan 1992. Det är tolv år sedan man lade fast nivån
              på 13 700 kr i månaden. Hur rimmar det med att fler människor
              ska komma ut i arbete?
            </seg>
            <seg n="c7e287f9">
              Det blir inget kompetenssparande, säger Anders Karlsson. Hur
              rimmar det med att vi ska ha fler människor som ska vara kvar
              längre tid på arbetsmarknaden?
            </seg>
            <seg n="1bab02bb">
              Vad har Anders Karlsson för konkreta idéer för att stötta de
              människor som har den minsta kontakten med arbetsmarknaden?
            </seg>
          </u>
          <note type="speaker" n="0f30cea8">
            Anf. 378 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-5" n="52e5ae92">
            <seg n="f852a052">
              Herr talman! Det finns många idéer, och det finns en hel räcka
              med åtgärder. Det är anställningsstöd, lönebidrag och massor av
              åtgärder för att få ut de människor som står längst bort från
              arbetsmarknaden. Det är redan uppräknat. Det finns massor av åtgärder
              för det i budgetpropositionen.
            </seg>
            <seg n="52322bd2">
              Trots det är vi inte nöjda. Återigen: Vi är ganska stolta, men
              vi är inte nöjda. Vi kommer tillbaka. Regeringen återkommer med
              en proposition om just de arbetshandikappades situation på arbetsmarknaden.
              Vi får väl se vad den innehåller när den kommer hit till riksdagen.
            </seg>
          </u>
          <note type="speaker" n="a4a54321">
            Anf. 379 MARGARETA ANDERSSON (c) replik:
          </note>
          <u who="margareta_andersson_0b692f" xml:id="i-f7963d7865c7e28f-2" n="f5dc78f3">
            <seg n="6bfc2d13">
              Herr talman! Jag hoppas att den propositionen kommer att vara
              bra. Det finns möjligheter med det underlag som finns i utredningarna.
            </seg>
            <seg n="26451460">
              Men vi har fortfarande inte löst problemet med många lite äldre
              människor som behöver byta jobb fastän de kanske ännu inte är
              arbetshandikappade och kanske ännu inte är förtidspensionerade.
              Men där låter Anders Karlssons regering det hela bero med att
              man inte kan införa ett kompetenssparande.
            </seg>
            <seg n="a06d4dc5">
              Hur tänker man lösa problemet för kvinnor som kanske vill lämna
              vården för att göra någonting annat men som alltså behöver en
              bit utbildning? Det finns ingen lösning på det i dag. Hur vill
              Anders Karlsson lösa den problematiken?
            </seg>
          </u>
          <note type="speaker" n="17bbf3f6">
            Anf. 380 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-6" n="52e5ae92">
            <seg n="4da3fc3d">
              Herr talman! Jo, det finns en lösning på den problematiken. Det
              finns i budgeten en möjlighet för dessa människor att kompetensutveckla
              sig för att klara det. Men grunden ligger inte där, när du säger
              att människor blir utslitna. Den ligger i arbetsmiljön. Låt oss
              gemensamt se till att vi får en bättre behandling av arbetsmiljön!
              Vi har en ganska bra arbetsmiljölag i Sverige, men den är tydligen
              inte tillräckligt bra eftersom människor slits ut. Om vi skapar
              arbetsplatser som gör att människor kan jobba till pensioneringen
              slipper vi ifrån det problemet.
            </seg>
            <seg n="d39e592b">
              För att man sedan ska kunna kompetensutveckla sig under sin livstid
              finns det studiestödssystem. Men just det IKS- eller IKU-förslag
              som låg var tekniskt omöjligt att genomföra. Det finns en majoritet
              i riksdagen för det ställningstagandet i dag.
            </seg>
          </u>
          <note type="speaker" n="f812e424">
            Anf. 381 TINA ACKETOFT (fp) replik:
          </note>
          <u who="tina_acketoft_60c419" xml:id="i-c77726e35f2afa38-1" n="3dd1e679">
            <seg n="f24e96b7">
              Herr talman! Det verkar som om alla socialdemokrater går i samma
              retorikskola. Jag vill bara påminna oss alla, om det är någon
              som skulle leva i någon villfarelse, om att den här mycket känslosamma
              mörka och laddade bilden, med Peter, Josef, Mustafa och Malin
              och så vidare, som arbetsmarknadsutskottets ordförande målade
              upp är verkligheten. Det är verkligheten i socialdemokratins Sverige.
              Det är ni som bär ansvaret för den mörka bild som målas upp här.
            </seg>
            <seg n="699dfe17">
              Sedan ställer jag mig en fråga som jag tror att vi är många som
              delar: Vad är det som nu vänder vad är det som Anders Karlsson
              hänvisar till som nu vänder? Vi har högre arbetslöshet än vad
              vi har haft tidigare. Vi har förtidspensioneringar som stiger
              oss upp över öronen. Integrationen är fortfarande synnerligen
              bristfällig. Fyra arbetande försörjer sex icke-arbetande i Sverige.
            </seg>
            <seg n="8b58d127">
              Vad säger man då från Socialdemokraterna? Jo, man säger: 20 000
              nya AMS-jobb och ett friår. Det är åtgärderna när det gäller denna
              mörka verklighetstrogna bild som Anders Karlsson målar upp. Då
              vill jag bara ställa en kort och enkel fråga. Man satsar 1 550
              miljoner kronor på att göra ytterligare 12 000 svenskar till bidragstagare
              under ett år. Hur kan Anders Karlsson motivera denna kraftfulla
              satsning?
            </seg>
          </u>
          <note type="speaker" n="9af42924">
            Anf. 382 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-7" n="52e5ae92">
            <seg n="0c9c3eee">
              Herr talman! Friåret är en försöksverksamhet som nu kommer att
              vidareutvecklas till alla kommuner. Det kan vara det lilla andrum
              som det tungt arbetande sjukvårdsbiträdet behöver för att kunna
              fullfölja och jobba till pensionsåldern. Det är kanske det som
              behövs för att man ska orka fortsätta de sista tre fyra åren.
              Samtidigt frigör vi en plats för någon av de långtidsarbetslösa
              som kan komma in på arbetsmarknaden, få in en fot där och få en
              sysselsättning.
            </seg>
            <seg n="74ba9d62">
              Men min fråga till Tina Acketoft måste bli: Vad menar Folkpartiet
              när man säger att efter 600 dagars arbetslöshet övergår den arbetssökande
              i jobb- och utvecklingsgaranti, där ersättningen ligger något
              över socialbidrag, eller får grundbeloppet i dagens försäkring?
              Vad är det för ersättning den arbetslöse ska ha som ofrivilligt
              har fått gå hem från sitt jobb och inte har lyckats få ett nytt?
            </seg>
          </u>
          <note type="speaker" n="d7484519">
            Anf. 383 TINA ACKETOFT (fp) replik:
          </note>
          <u who="tina_acketoft_60c419" xml:id="i-c77726e35f2afa38-2" n="3dd1e679">
            <seg n="adf36062">
              Herr talman! Detta är ett fantastiskt sätt att debattera. I stället
              för att svara på frågor ställer man motfrågor. Då är man en tydlig
              politiker. Då har man varit politiker alldeles för länge. Min
              fråga till Anders Karlsson var väldigt enkel. Jag frågade hur
              man motiverar 1 550 miljoner kronor i en kraftfull satsning på
              att göra ytterligare 12 000 svenskar till bidragstagare när alla
              utvärderingar av de försök som har varit har visat att det inte
              leder till nya arbeten. Det leder inte till att fler människor
              kommer in i jobb. De som får de här nya arbetena under friåret
              är de som redan tidigare skulle ha fått arbete, innan tolvmånadersperioden
              har kommit till sitt slut. Jag ställde en väldigt enkel, rak och
              konkret fråga. Jag hoppas att jag får svar på den i stället för
              en massa andra retoriska abrovinker.
            </seg>
          </u>
          <note type="speaker" n="ddfa56b2">
            Anf. 384 ANDERS KARLSSON (s) replik:
          </note>
          <u who="anders_karlsson_ccab93" xml:id="i-8a7cf98c6f2039ee-8" n="52e5ae92">
            <seg n="1277993d">
              Herr talman! Jag fick inte svar på min fråga. Jag hade inte förväntat
              mig det heller.
            </seg>
            <seg n="65936cc3">
              Jag svarade faktiskt på frågan. Jag sade att vi ska göra ett
              försök där 12 000 människor i landets alla kommuner får möjlighet
              till ett friår samtidigt som den långtidsarbetslösa får en möjlighet
              att få en anställning. Så sade jag. Tina Acketoft! Lyssna på vad
              jag säger! Jag sade exakt detsamma som jag sade denna gång. Men
              jag fick inte något svar på vad de människor som har gått arbetslösa
              i 600 dagar ska leva på i ert budgetförslag. Jag har konstaterat
              det. Du har inget svar.
            </seg>
          </u>
          <note type="speaker" n="7b1adda2">
            Anf. 385 MATILDA ERNKRANS (s):
          </note>
          <u who="matilda_ernkrans_6adb7a" xml:id="i-6a23bb0e67ec2f97-0" n="afb3a406">
            <seg n="f3d301f8">
              Herr talman! Jag vill ge mig in i debatten om arbetsmarknaden.
              Kanske har jag ett perspektiv som för vissa kan kännas långt borta,
              men för mig känns det så aktuellt att jag måste lyfta in det i
              debatten.
            </seg>
            <seg n="94b5449f">
              För några dagar sedan satt jag på cementgolvet i ett litet, mycket
              fattigt hem i det brännande heta Zimbabwe. Framför mig satt fem
              föräldralösa barn, barn med kläder i trasor och matta hungriga
              ögon, barn som besvarade frågan om framtiden med säd till åkern.
            </seg>
            <seg n="5aa97a9f">
              Det går inte att gå obemärkt förbi ett land som Zimbabwe. Det
              är ett land som har kämpat till sig oberoende från en brittisk
              kolonialmakt, som sedan självständigheten har styrts av de människor
              som kämpade för landets frihet, samma regim som nu utan nåd har
              försatt Zimbabwe i ett ekonomiskt och mänskligt förfall som ger
              oss kalla kårar.
            </seg>
            <seg n="021d9312">
              Zimbabwe har på ett antal år gått från att vara självförsörjande
              och Afrikas kornbod till att i dag behöva nödhjälp till uppskattningsvis
              fyrafem miljoner av sin elva miljoner stora befolkning. Zimbabwe
              har 350 % inflation. I Zimbabwe, som på självständighetsdagen
              skulle byggas av svarta och vita tillsammans, är i dag inte längre
              vita välkomna. I Zimbabwe finns områden där 70 % av befolkningen
              är smittad med hiv/aids. Där finns 900 000 föräldralösa barn.
              Där dör 2 500 människor varje vecka. Man har ännu inte sett någon
              ände på hiv/aids-katastrofen. Det är ett land som den utbildade
              befolkningen flyr. Uppskattningsvis finns det cirka tre miljoner
              utbildade zimbabwier utanför landets gränser.
            </seg>
            <seg n="f46fd2d3">
              Det är ett land som präglas av politiskt våld och frånvaro av
              yttrande- och pressfrihet. Det är ett land där barn hungrar, ett
              land där arbetslösheten är enorm och där vägkanterna befolkas
              av människor i alla åldrar i kavaj eller i trasor på väg till
              och från arbete eller arbetslöshet.
            </seg>
            <seg n="b9f71506">
              Herr talman! Med Zimbabwe i färskt minne tar jag mig med ödmjukhet
              an vår svenska arbetsmarknad. Vi kämpar här och nu för att pressa
              tillbaks vår arbetslöshet. Vi kämpar för att den bättre konjunkturen
              ska få genomslag i att fler människor får ett arbete. Det är oerhört
              viktigt. Vi kan aldrig i landet eller hemma i Örebro län vara
              nöjda med en öppen arbetslöshet på runt 5 %. Vi kan inte låta
              människor som vill och kan arbeta få stå utanför arbetsmarknaden.
            </seg>
            <seg n="65ef963d">
              Mina cirka åtta år i nära samarbete med arbetsgivare och arbetssökande
              har gett mig en grundmurad tilltro till att människor vill arbeta
              och göra rätt för sig. Det är därför mycket bra att regeringen
              nu ger större möjligheter för fler att behålla sitt arbete med
              nya pengar till kommuner och landsting, att vi som land faktiskt
              ger fler möjlighet att erhålla ett arbete genom en god ekonomisk
              politik som gynnar företagen och att regeringen bestämt sig för
              att ytterligare stödja arbetsmarknadspolitiken.
            </seg>
            <seg n="3416b003">
              Att få en fungerande arbetsmarknad är svårt men oerhört viktigt,
              för viktigt för att lämnas ut till marknadskrafterna. Vi måste
              gemensamt ta ansvar för helheten, se till att vi har en infrastruktur
              som stöder arbetspendling, ett utbildningssystem med regionala
              resurscentrum som uppmuntrar till utbildning, en arbetsmarknadspolitik
              som kan utveckla den som är arbetslös under arbetslöshetsperioden
              och en arbetsmarknadspolitik som kan ge den arbetskraft som företagen
              behöver när de efterfrågar den.
            </seg>
            <seg n="2265c7a8">
              Det är ett komplicerat pussel, men det är oerhört viktigt att
              vi vågar lägga det och vågar ta ansvar för det.
            </seg>
            <seg n="c8e3571f">
              Hemma i Örebro län finns många goda krafter när det gäller att
              ta sig an framtiden. Vi har Örebro universitet och Örebro universitetssjukhus
              som är oerhört viktiga länsmotorer. Vi har Hallsbergsterminalen
              som ger hopp om framtiden. Vi har enskilda satsningar som ger
              framtidstro, som Valsverket i Degerfors och Opera på Skäret i
              Ljusnarsberg.
            </seg>
            <seg n="81f16631">
              Vi har många människor i Örebro län som vill och vågar tro på
              framtiden. Det tillsammans med ett gemensamt ansvarstagande i
              fråga om arbete till alla är av yttersta vikt för Örebro län in
              i framtiden.
            </seg>
            <seg n="5b4c73b1">
              Herr talman! Jag vill säga några ord om en motion som jag och
              några med mig har väckt under den allmänna motionstiden. Den handlar
              om ett viktigt anslag som vi här i Sverige måste våga ta oss an.
              Det handlar om de 8 % ekonomiskt utsatta barn som finns i Sverige.
              En stor anledning till att de här barnen i Sverige finns i ekonomisk
              utsatthet är föräldrarnas frånvaro på arbetsmarknaden. Det här
              måste vi vilja och våga ta oss an. I motionen vill jag och de
              som har skrivit den tillsammans med mig få ett stöd för att ge
              Arbetsmarknadsverket i uppdrag att analysera, identifiera och
              föreslå strategier för att underlätta vägen till arbete för arbetslösa
              med barn.
            </seg>
            <seg n="b1c75b62">
              Det är för mig en självklarhet att vår arbetsmarknadspolitik
              måste användas som en del för att förändra vardagen till något
              bättre och tryggare för de ekonomiskt utsatta barnen i Sverige.
              Lika självklart är det för mig att kampen för arbete och trygghet
              inte bara är avgörande för människor i vårt land. Ett arbete är
              ett arbete och en trygghet är en trygghet, oavsett var i världen
              vi befinner oss.
            </seg>
          </u>
          <note type="speaker" n="a9d18ea0">
            Anf. 386 KAJ NORDQUIST (s):
          </note>
          <u who="unknown" xml:id="i-f9163708bcc48640-44" n="83cacb30">
            <seg n="4d1651a5">
              Herr talman! Riksdagskamrater! Riksmötesdeltagare! I morse hörde
              jag på radionyheterna om en rapport från Unicef, där man talade
              om den ekonomiska utvecklingen i Östeuropa. Trots att utvecklingen,
              tillväxten, hade varit ganska bra de senaste tio åren var den
              så illa fördelad att barnen hade en sämre situation nu än under
              det gamla sovjetiska systemet. Det här är fullständigt absurt.
            </seg>
            <seg n="6810fbc8">
              För mig som socialdemokrat är det här ett typiskt tecken på att
              man inte fokuserat rätt politiskt. Jag har mina rötter i Helsingforss
              förorter, och jag har mina rötter i handikapprörelsen. För mig
              är det viktigt med sådana grundläggande socialdemokratiska principer
              som arbetslinjen, att alla tillsammans ska kunna arbeta, att vi
              ska göra saker med ordning och reda. För mig är det viktigt att
              tala för människor som vill räknas in i samhället, som vill delta
              och som vill göra rätt för sig men som inte alltid får det.
            </seg>
            <seg n="77137a9f">
              Jag talar naturligtvis om funktionshindrade. För mig bevisas
              ett samhälles grad av anständighet av hur man behandlar sina allra
              svagaste medborgare. Det är dem jag vill tala för. Det är hos
              dem jag har mina rötter.
            </seg>
            <seg n="1a6c3988">
              Det är viktigt att man har en politisk vilja, politiska ambitioner.
              Det är också viktigt att detta matchas av att man har en koherens,
              en samstämmighet, i de åtgärder man vidtar och försöker se saker
              i ett helhetsperspektiv. Jag saknar en tydlig handikappdimension,
              inte bara i arbetsmarknadspolitiken utan på många politiska områden.
              Man måste göra konsekvensanalyser. Man kan inte bara vidta åtgärder
              inom till exempel konsument- eller trafikpolitiken utan att göra
              sådana analyser. Man måste försöka harmonisera vad de olika politiska
              beslutsnivåerna gör så att inte goda ambitioner på en nivå, i
              ett landsting, sätts ur spel av vad kommuner gör respektive av
              att vad man gör nationell nivå inte alls överensstämmer med vad
              man gör på lokal nivå.
            </seg>
            <seg n="fec3a04c">
              Det gäller sådana saker som att vi ju alla har ambitionen att
              saker och ting ska bli bättre och billigare. Det gör att vi konkurrensutsätter.
              Och det kanske blir billigare. Men vad händer ur funktionssynpunkt
              när man konkurrensutsätter verksamheter? Vad händer när man rationaliserar?
              Vad händer när man minskar på servicen för att minska på priserna?
              Det är en bra ambition, men vilken konsekvens får det för funktionshindrade?
            </seg>
            <seg n="4efde4cf">
              I grund och botten är naturligtvis arbete och att man finns på
              arbetsmarknaden grunden för att man ska kunna kontrollera sitt
              eget liv och ha makt och inflytande över sin egen tillvaro. Därför
              tycker jag att det är viktigt att regeringen framöver, och det
              här har jag pekat på i motioner, ser över hur lönebidragssystemet
              fungerar och på vilket sätt det kan användas i ambitionen att
              minska de långa sjukskrivningarna. Jag vill att man tittar på
              hur det ser ut i förhållande till de ambitioner man hade när man
              gjorde det här från början.
            </seg>
            <seg n="9069b2e4">
              Jag tycker att det är sympatiskt att man kan vara halvtidssjukskriven
              och prova på ett arbete. Men det vore också logiskt att man skulle
              kunna prova på att studera och vara halvtidssjukskriven. Vad jag
              kan räkna ut kan detta knappast kosta någonting, men det skulle
              kunna göra att människor så småningom får en starkare ställning
              på arbetsmarknaden.
            </seg>
            <seg n="7cb89620">
              Jag tycker att det är viktigt att man tittar över systemet med
              personligt biträde, det vill säga att funktionshindrade kan behöva
              biträden för att klara av ett arbete. Jag tycker också att det
              är rimligt att man tittar över att de system som fungerar när
              man är i arbetsför ålder också ska fungera under den tid då man
              faktiskt är i arbetsför ålder, det vill säga ibland över pensionsåldern.
            </seg>
            <seg n="9835e285">
              Jag känner inte till någon person som inte har någon form av
              kapacitet att arbeta. Jag känner till väldigt många som vill arbeta
              men som inte får arbeta av olika anledningar.
            </seg>
            <seg n="d22bf387">
              Herr talman! Jag tycker också att det är viktigt i sammanhanget
              att man ser över LSS och dess konsekvenser för till exempel gravt
              synskadade och blinda. Det var en grupp som skulle räknas in i
              LSS men som av olika skäl har räknats ut. Konsekvensen av att
              man inte självklart får ledsagning, som en av kategorierna heter
              i LSS, är att man då kanske inte klarar av de moderna biljettsystem
              som finns, den moderna automation som finns och de moderna köpcentrum
              som finns. Det innebär att man minskar den grad av kontroll och
              makt över den egna tillvaron som är en naturlig ambition för LSS.
            </seg>
            <seg n="94e7ba6a">
              Herr talman! Jag tycker att det är viktigt att de beslut man
              fattar och de åtgärder man vidtar som politiker inte ska skapa
              en strukturell diskriminering, det vill säga att när man slår
              ihop konsekvenserna av de olika politiska besluten blir det försämringar
              trots att man egentligen ville förbättringar. Det är viktigt att
              man inte fattar beslut som enbart pekar på de faktiska problem
              som finns. Det är viktigt att man fattar beslut som ökar möjligheterna
              för människors integration. Det är viktigt att man fattar beslut
              som leder till att den tillväxt som finns används till att öka
              möjligheterna för människor med funktionshinder.
            </seg>
          </u>
          <note type="speaker" n="dc7a350b">
            Anf. 387 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-7fef4a40e8bb881b-3" n="00302273">
            <seg n="8fcf15aa">
              Herr talman! Jag kan instämma i det mesta av det som Kaj Nordquist
              sade här. På arbetsmarknadsområdet finns det två statliga utredningar,
              en om Samhall och en om lönebidragen. Den ena kom för ett år sedan.
              Den andra kom för över ett år sedan. Att döma av handlingskraften
              hos Näringsdepartementet hittills är jag oroad för när vi får
              se en färdig proposition från regeringen utifrån de här utredningarna.
              Jag tror att det är viktigt att ta ett grepp kring lönebidragen
              och Samhall för att just åtgärda en del av de påpekanden som Kaj
              Nordquist gjorde om att försöka få ett bättre grepp, en bättre
              arbetsmarknadspolitik som också hjälper människor med funktionshinder.
            </seg>
            <seg n="4a921123">
              Min uppmaning till Kaj Nordquist är: Använd dina kontakter! Se
              till att regeringen nu får fram propositioner så att vi har något
              att ta ställning till i riksdagen och verkligen kan pröva om regeringen
              lever upp till de målsättningar som man ofta har i högtidstalen.
              Använd de möjligheter som du har, Kaj Nordquist, för att påverka
              regeringen så att det kommer fram förslag. Jag är tyvärr skeptisk
              och misstänksam.
            </seg>
          </u>
          <note type="speaker" n="80d5b3e4">
            Anf. 388 KAJ NORDQUIST (s) replik:
          </note>
          <u who="unknown" xml:id="i-f9163708bcc48640-45" n="83cacb30">
            <seg n="ae7063af">
              Herr talman! Jag är inte så skeptisk och misstänksam, men å andra
              sidan har jag lagt fram de här motionerna för att påverka saker
              och ting i den riktning som jag tycker är relevant. Jag är naturligtvis
              stolt över att tillhöra den socialdemokratiska rörelsen. Men jag
              är inte helt nöjd med att det här inte har blivit propositioner
              än. Det hoppas jag att det blir.
            </seg>
          </u>
          <note n="20f18cb0">
            Migration och asyl
          </note>
          <note type="speaker" n="26c6ebba">
            Anf. 389 ULRIKA KARLSSON (m):
          </note>
          <u who="sonia_karlsson_0d0065" xml:id="i-96fb56c84e4f3366-0" n="87c347fe">
            <seg n="805c1dfd">
              Herr talman! För snart tre år sedan var jag moderat landstingsråd
              i Uppsala. Då fick jag en utredning om barns psykiska ohälsa i
              min hand. I den utredningen stod det att till och från under året
              hade alla slutenvårdsplatser inom BUP varit upptagna av barn med
              asylbakgrund. Och så stod det ingenting mer trots att det uppenbarligen
              var dessa barn som mådde absolut allra sämst. Detta föranledde
              ett besök på Gimo flyktingförläggning.
            </seg>
            <seg n="6ef54845">
              Vad jag där mötte var en bild av ett Sverige som jag inte trodde
              fanns. Där mötte jag människor som levde i tristess och apati
              utan någon som helst makt över sin egen framtid och således i
              total hopplöshet och till slut sjukdom. Där mötte jag barnen som
              hade svalt rakblad och tabletter, druckit klorin, försökt svälta
              sig till döds och använt andra metoder. Det var år av väntan,
              ingen möjlighet att lära sig svenska och förbud mot att arbeta.
              Det var resultatet av en havererad migrationspolitik där systemet
              har skapat sjuka människor.
            </seg>
            <seg n="10ab8482">
              Som medmänniska går det inte att inte engagera sig i en sådan
              situation. Sedan dess har jag kommit att besöka Gimo och andra
              flyktingförläggnignar många gånger. Min bestämda uppfattning är
              att alla asylsökande är väldigt olika. Det som förenar dem är
              ett tragiskt förflutet. Men det är starka, drömmande människor
              som vill starta ett bättre liv. Det är människor med kunskaper,
              förmågor och viljor, och de borde tas till vara.
            </seg>
            <seg n="040a0192">
              Svensk flyktingpolitik har havererat. Dagens migrationspolitik
              skapar mänskliga vrak. Solidaritet, humanitet, rättvisa och rättssäkerhet
              har blivit till tomma ord.
            </seg>
            <seg n="0ec0357f">
              Rapporter visar att det bara blir strängare och svårare att få
              uppehållstillstånd. Allt färre får uppehållstillstånd av flyktingskäl
              eller andra skyddsbehov. Endast 1,3 % av dem som söker asyl får
              flyktingstatus. Den siffran är i internationell jämförelse mycket
              låg.
            </seg>
            <seg n="82a9ee05">
              Enligt statistik från Migrationsverket avvisas fler än 90 % av
              alla asylsökande. Det betyder att av de 55 000 människor som fanns
              i systemet i fjol ca 6 000 fick uppehållstillstånd och ca 49 000
              avvisades eller ska avvisas. Till vad är oklart. Faktum är att
              Sverige är det land i världen som flest gånger prickats av FN:s
              tortyrkommitté för brott mot tortyrkonventionen.
            </seg>
            <seg n="1796ca0d">
              Herr talman! En tidigare talare sade på förmiddagen: Var stolta,
              var glada, men var för Guds skull inte nöjda!
            </seg>
            <seg n="74976c40">
              Jag är för Guds skull inte nöjd, glad eller stolt över att 160
              barn i vårt land mår så dåligt att de inte är kontaktbara. De
              är apatiska och tvingas bo på barnpsykiatrisk avdelning. Jag är
              lika missnöjd när tusentalet gömda barn av rädsla inte kan gå
              i skolan eller uppsöka sjukvården eller ens får göra det.
            </seg>
            <seg n="52a6f741">
              Herr talman! Man kan knappast heller vara nöjd med att barns
              asylskäl inte prövas i dagens Sverige. Om barnkonventionen, som
              vi ratificerat, ska vara annat än en pappersprodukt borde barn
              ha rätt att få sina egna asylskäl prövade.
            </seg>
            <seg n="121cea43">
              Man kan vidare konstatera att i inget annat jämförbart land i
              världen har invandrare och flyktingar drabbats så hårt av arbetslöshet,
              socialbidragsberoende och utanförskap som i Sverige. Och i inget
              annat land är det rådande politiska ledarskapet så handlingsförlamat
              som just här. I stället för att angripa orsakerna till den havererade
              flyktingpolitiken en reglerad arbetsmarknad, bidrags- och skattefällor,
              ett institutionaliserat omhändertagande har välfärdsstatens ingenjörer
              vänt sitt eget misslyckande mot nykomlingarna.
            </seg>
            <seg n="0e3cc834">
              Med förslag som att inskränka rätten till eget boende och rätten
              till ny ansökan skjuter regeringen bredvid mål. Det är den enskilde
              asylsökande som ska ta konsekvenserna av kommuners och myndigheters
              misslyckande.
            </seg>
            <seg n="6d264783">
              När det gäller handläggningstider bör regeln vara att ingen ska
              behöva vänta mer än sex månader på besked om asyl i första instans.
              För barn bör målet vara tre månader. Det är inte rimligt att människor
              ska tvingas vänta mer än så på ett livsavgörande beslut.
            </seg>
            <seg n="9642b995">
              Dessutom måste alla asylsökande erbjudas undervisning i svenska
              under hela vistelsetiden eftersom just det är instrumentet för
              att kunna skaffa sig egen försörjning och senare integration.
              Alla barn måste få möjlighet att delta i den svenska undervisningen.
            </seg>
            <seg n="17414297">
              Herr talman! Ett annat problem är att det är så svårt att få
              arbetstillstånd i Sverige. Dörren är i princip stängd för människor
              som vill komma till Sverige för att arbeta och bygga sig en framtid.
              Endast 319 personer fick uppehållstillstånd av arbetsmarknadsskäl.
              Dagens system, där asylsökande måste ansöka om undantag från förbudet
              att arbeta, är barockt. Det har lett till att byråkrati hindrar
              och förbjuder människor att arbeta. Förutom att det skapar tristess
              och maktlöshet är det absurt att arbetsvilliga människor måste
              ansöka om undantag från förbudet att arbeta.
            </seg>
            <seg n="76f84e45">
              Sverige behöver en ny migrationspolitik där utgångspunkten är
              att människor är resurser, förmågor och möjligheter som med egen
              kraft formar sin framtid inte hot, problem eller kostnader. Sverige
              behöver en ny migrationspolitik där asylprocessen präglas av verklig
              humanitet och rättssäkerhet.
            </seg>
          </u>
          <note type="speaker" n="860cebe0">
            Anf. 390 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-0e9c86e185868161-0" n="d16ea8d4">
            <seg n="80300c65">
              Herr talman! En kvinna från Dagestan hade blivit utsatt för våldtäkt
              i sitt hemland. Hon flydde till Sverige med man och barn. Eftersom
              våldtäkt i kvinnans hemland betraktas som en skam vågade hon inte
              berätta detta för mannen. Men när familjen fick ett gemensamt
              avslagsbeslut från Migrationsverket fanns kvinnans berättelse
              om våldtäkten med. När mannen fick vetskap om detta lämnade han
              henne. Hon betraktas numera som en skamfläck för familjen, och
              familjen hotar henne till och med med hedersmord.
            </seg>
            <seg n="48e43d88">
              En annan kvinna, som tillhör en minoritet från Turkiet, blev
              våldtagen av polisen i sin hemstad i samband med att hennes make
              bortfördes och senare dödades. Med hjälp av smugglare kom hon
              med sina barn till Sverige i en container. Dessutom har hon konverterat
              till kristendomen. Hon hotas till livet av sin familj eftersom
              även hon är en skam för familjen.
            </seg>
            <seg n="6f7c8574">
              I avslagsbeslutet från Migrationsverket står att eventuella hot
              och trakasserier som man upplever är att betrakta som brott enligt
              turkisk lag. Huvudprincipen måste vara att om en person känner
              sig hotad kontaktas den lokala polismyndigheten. Men vad gör kvinnan
              om hon blivit våldtagen av den lokala polisen? I Utrikesdepartements
              promemoria från 2003 om mänskliga rättigheter i Turkiet sägs att
              hedersmord förekommer på landsbygden.
            </seg>
            <seg n="219bf6cd">
              Detta är två av de fall jag i sommar kommit i kontakt med där
              kvinnor står i fokus i asylprocessen. Båda kvinnorna mår för övrigt
              mycket dåligt.
            </seg>
            <seg n="795182f3">
              Herr talman! En kvinna som i dag befinner sig på flykt kan ha
              olika skäl till det. Självklart kan skälet vara politisk förföljelse,
              men i dag förekommer också skäl för förföljelse som är knutna
              till att kvinnan just är kvinna.
            </seg>
            <seg n="304296b3">
              Könsrelaterad förföljelse kan se olika ut. I dag är systematiska
              våldtäkter och förnedring av kvinnor vanligt i krigssituationer.
              Våldtäkter förekommer också när kvinnan eller kvinnans make är
              oliktänkande eller tillhör någon föraktad minoritet. Risk för
              hedersmord och könsstympning är andra orsaker till att kvinnor
              flyr från sitt land.
            </seg>
            <seg n="44734e44">
              De kvinnor som flyr har således ofta varit utsatta för skymfning,
              förnedring och sexuella övergrepp. De grymheter som kvinnor utsätts
              för är i många kulturer mycket skuldbelagda och man vågar inte
              prata om dem. Kvinnan kan inte ens berätta för sin egen man vad
              hon varit med om.
            </seg>
            <seg n="68b4bfac">
              Herr talman! Kvinnor har således i många avseenden annorlunda
              upplevelser än män när det gäller orsakerna till flykt. Samtidigt
              är regler och lagar i asylprocessen oftast anpassade till män.
              Därför har Migrationsverket tagit fram riktlinjer till stöd vid
              asylutredningar av kvinnor. Det handlar om ganska många sidor,
              vilka jag här håller upp. Riktlinjerna gäller både vad utredaren
              ska ta hänsyn till och vilka hänsyn man ska ta vid beslutsfattande.
              Tyvärr följs inte riktlinjerna. Hade så skett skulle de två kvinnornas
              situation varit helt annorlunda.
            </seg>
            <seg n="24c5466d">
              Herr talman! Kvinnor har svårt att berätta om de grymheter de
              varit med om. Det är tillräckligt svårt i vår svenska kultur att
              berätta att man varit med om en våldtäkt. I ett land där kvinnan
              dessutom riskerar att förskjutas av både man och övrig släkt är
              det ännu svårare. Det är därför inte konstigt att kvinnan vid
              en första asylintervju inte berättar att hon varit sexuellt utnyttjad.
              Detta måste en utredare kunna genomskåda. Därför måste utredaren
              vara synnerligen kompetent och ha kunskaper i både intervjuteknik
              och om de länder kvinnorna kommer från samt om kvinnors situation
              i dessa länder. Utredaren måste också ha inlevelseförmåga och
              tålamod. Dessa förslag till hur man ska gå till väga i asylprocessen
              står i riktlinjerna.
            </seg>
            <seg n="57eb4877">
              Sekretessen är viktig i alla asylärenden och gäller enligt lag.
              Detta återfinns i riktlinjerna. Ändå förekommer det, som i mitt
              första exempel, att det som kvinnan sagt under asylutredningen
              yppas för mannen. Om man hade följt riktlinjerna och gjort separata
              beslut för kvinnan och mannen hade kanske familjen kunnat hållas
              ihop.
            </seg>
            <seg n="2b594de8">
              Herr talman! I riktlinjerna nämns också att kvinnor kan ha svårare
              än män att återvända till någon annan ort i hemlandet än hemorten.
              Hur lätt är det för kvinnan i mitt andra exempel, som får rådet
              att bosätta sig någon annanstans om hon inte kan flytta till sin
              hemort kvinna och utstött som hon är, och med barn att försörja?
              Risken för att hon hamnar i prostitution är stor.
            </seg>
            <seg n="c2f3165a">
              Även om förhållandena på papperet förändras i ett land är det
              inte säkert att motsvarande sker i praktiken. Möjligheterna att
              skydda enskilda mot övergrepp varierar från land till land. Det
              är absurt att föreslå att en kvinna ska söka skydd hos polisen
              om samma polis eller dennes kollega våldtagit henne.
            </seg>
            <seg n="0ca4528c">
              Herr talman! Kvinnor har ofta inte samma skäl som män att fly.
              Många gånger flyr de från förföljelse som innebär kränkningar
              i form av övergrepp och våldtäkter utförda av män. Sedan är det
              männen som fördömer kvinnorna för att de dragit skam över familjen.
              Självklart behöver mycket göras i världen för att förändra kvinnors
              situation, men så länge det finns kvinnor som förföljs just för
              att de är kvinnor måste vi beakta kvinnors asylskäl på ett mer
              humant sätt. Riktlinjerna är till stor hjälp och borde följas.
            </seg>
          </u>
          <note type="speaker" n="5c1f1527">
            Anf. 391 GÖTE WAHLSTRÖM (s):
          </note>
          <u who="gote_wahlstrom_4ac171" xml:id="i-e5b6813496748a1b-2" n="ea2ce26e">
            <seg n="3e277711">
              Herr talman! Sverige upplevs i det internationella sammanhanget
              som ett land med en stark förankring kring en human asylpolitik.
              Sverige upplevs också som ett land med en offensiv hållning i
              frågor som rör de globala migrationsfrågorna.
            </seg>
            <seg n="4d230dfd">
              När socialförsäkringsutskottet för drygt ett halvår sedan besökte
              EU-administrationen för att lyssna av men också för att diskutera
              migrationspolitiken fick utskottet en bild som knappast känns
              igen i den inhemska debatten. Man markerade starkt att man hade
              mycket stor tilltro den svenska migrationspolitiken. Man lyfte
              även fram det internationella engagemanget genom bland annat förre
              migrationsministern Jan O Karlsson och statssekreteraren Gun-Britt
              Andersson. Det fanns och det finns skäl för oss att hörsamma de
              positiva signalerna från den internationella expertisen.
            </seg>
            <seg n="a8d59e93">
              Trots vackra ord från internationella organ har vi också skäl
              att vara självkritiska. Vi har brister i vår svenska asylpolitik:
            </seg>
            <seg n="623735c8">
              Vi ser det som medborgare, som far och mor, syster och bror,
              och så vidare, och vi ser det som riksdagsledamöter.
            </seg>
            <seg n="8e0daed3">
              Herr talman! När vi nu hört de internationella lovorden men också
              den kritik vi fått för vår asylpolitik är det inte onaturligt
              att vi också får en politisk debatt om vad vi borde göra och vad
              som kan göras för att förändra och förbättra.
            </seg>
            <seg n="3503f4ac">
              Jag är glad över att riksdagspartierna här i Sverige har en hållning
              som innebär stor humanitet. Det känns skönt att konstatera att
              de främlingsfientliga krafter som har tagit plats i många andra
              europeiska parlament inte gjort intrång i den svenska riksdagen.
              Vi måste dock vara medvetna om att dessa partier finns företrädda
              i många av landets kommuner.
            </seg>
            <seg n="a4117f4f">
              Det är därför viktigt att vi har en stark politik inom området
              med en bred förankring väl i linje med den diskussion som förs
              ute i samhället, på arbetsplatser, vid köksborden och så vidare.
            </seg>
            <seg n="a29bd4a9">
              Under de senaste dagarna har vi ledamöter i socialförsäkringsutskottet
              fått en rad meddelanden i våra datorer i frågor rörande hantering
              av ny ansökan inom ramen för asylprocessen. Dessa har visat på
              en bild av läget. Men vi vet att det också finns ytterligare synpunkter
              på hur Sverige ska hantera situationen med återkommande nya ansökningar.
              De löper risk att blockera den snabba och rättssäkra process i
              asylärenden som vi alla önskar oss. Förslag att förändra förutsättningarna
              för de så kallade NUT:arna är därför en del i processen för ett
              rättssäkrare och snabbare hanterande av asylprocessen som vi alla
              här i kammaren har ställt krav på.
            </seg>
            <seg n="fb62112b">
              I den budgetproposition som just lagts fram och som vi snart
              ska behandla här i kammaren finns förslag om en ny instans- och
              processordning. Trots att regeringen vid åtskilliga tillfällen
              markerat om en nedläggning av Utlänningsnämnden har frågan ständigt
              dykt upp från oppositionen. Regeringen har visat på sitt arbete
              med en förändring. Utredningen om hur utlänningslagstiftningen
              ska hanteras i domstolsprocess har lämnat sitt betänkande. Ekonomiska
              beräkningar har gjorts.
            </seg>
            <seg n="340e56ef">
              Trots detta har kritik mot hanteringen framförts här i kammaren.
              Jag har förståelse för otåligheten. Men också oppositionen har
              erhållit informationen om kostnadsberäkningar och svårigheter
              för införlivandet av asylprocessen i förvaltningsdomstolar.
            </seg>
            <seg n="79004386">
              Även om vi nu är överens om färdriktingen oroas jag av de ekonomiska
              konsekvenserna av den nya instans- och processordningen.
            </seg>
            <seg n="ba501089">
              Även om ambitionen är att genom förändringen få en snabbare hantering
              finns det skäl att tro att det inledningsvis kan bli alltför långa
              förhandlingar.
            </seg>
            <seg n="2b0f8ffb">
              Vi har även ett gemensamt ansvar för att de ingående balanserna
              inte blir alltför betungande. Vi vet hur situationen var för Utlänningsnämnden
              inledningsvis och hur man under sitt arbete haft svårt att komma
              ur denna situation.
            </seg>
            <seg n="801eeb88">
              Herr talman! Det känns fel att i den allmänpolitiska debatten
              vädja om ökat samförstånd på ett speciellt politikområde. Jag
              tror dock att migrations- och asylpolitiken och de personer som
              är berörda av detta är betjänta av ett ökat samförstånd och en
              bred politisk förankring.
            </seg>
            <seg n="9bad74f4">
              Snabba kast inom detta viktiga politikområde kan snabbt lyftas
              fram av krafter som vill nå helt andra effekter än de som vi önskar
              i denna kammare.
            </seg>
          </u>
          <note type="speaker" n="e692f3dd">
            Anf. 392 ANNE-MARIE EKSTRÖM (fp) replik:
          </note>
          <u who="anne-marie_ekstrom_736470" xml:id="i-0e9c86e185868161-1" n="d16ea8d4">
            <seg n="7a81c62f">
              Herr talman! En minut räcker inte till att kommentera allt det
              som Göte Wahlström har sagt. Jag vill bara nämna några saker när
              det gäller att vi har en human flyktingpolitik.
            </seg>
            <seg n="9513d5c4">
              I sommar har jag träffat många som jobbar med och träffar asylsökande.
              De är förtvivlade. Människor far så fruktansvärt illa och behandlas
              så inhumant. Att tala om att det bara är nya ansökningar som är
              skälet till att människor mår dåligt och barnen blir apatiska
              är fullständigt absurt.
            </seg>
            <seg n="0279a84a">
              Det finns ett exempel där en flicka skulle få vila upp sig hos
              en värdfamilj under en månad. De hade avvisningsbeslut. Man var
              medveten om det, och de var inte gömda. Men för att ta flickan
              åkte man inte hem till gården utan gjorde en fejkad poliskontroll.
              Tycker Göte Wahlström att det är rätt?
            </seg>
          </u>
          <note type="speaker" n="709baf48">
            Anf. 393 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e5b6813496748a1b-3" n="ea2ce26e">
            <seg n="99f11aee">
              Herr talman! Anne-Marie Ekström lade ord i mun på mig som jag
              aldrig sade i anförandet. Jag har inte sagt att det löser allt
              med att ta bort möjligheten till ny ansökan när det gäller de
              problem som finns i asylprocessen. Anne-Marie Ekström vet att
              så är inte fallet. Vi gör inte det. Men vi måste hitta olika vägar
              för att komma åt den situation som vi i dag befinner oss i.
            </seg>
            <seg n="3a71eef6">
              Vi är inte ensamma om problematiken. Också övriga länder i Europa
              sitter i samma situation. Jag vill likväl påstå att vi i det internationella
              perspektivet får lovord för den humana asyl- och flyktingpolitik
              som vi bedriver i det här landet. Vi har skäl att känna en viss
              stolthet över det.
            </seg>
            <seg n="fd59eb82">
              Vi ska, som sagts tidigare i debatten, inte vara nöjda. Vi ska
              gå vidare och hitta ytterligare lösningar för att komma åt de
              problemställningar som bland annat Anne-Marie Ekström tog upp
              i sitt anförande här i kammaren.
            </seg>
          </u>
          <note type="speaker" n="651c4f50">
            Anf. 394 ANNE-MARIE EKSTRÖM (fp) replik:
          </note>
          <u who="anne-marie_ekstrom_736470" xml:id="i-0e9c86e185868161-2" n="d16ea8d4">
            <seg n="14a72310">
              Herr talman! Jag håller med om att det inte är bra med nya ansökningar.
              Men man kan inte ta bort dem utan att ha en rättssäker instansordning
              och rättssäker asylprocess. Det är först när man har en rättssäker
              asylprocess som man kan ta bort dem.
            </seg>
            <seg n="23cdd554">
              Göte Wahlströms talar i sitt anförande om hur väldigt bra det
              är i den svenska flyktingpolitiken och jämför med andra länder.
              Jag träffar många människor. Hemma i min bygd är det artiklar
              i tidningarna varje dag där man upplever hur människor far illa
              i asylprocessen.
            </seg>
          </u>
          <note type="speaker" n="b4c1db1d">
            Anf. 395 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e5b6813496748a1b-4" n="ea2ce26e">
            <seg n="c879c7e5">
              Herr talman! Vi är medvetna om att en del far illa i asylprocessen.
              Bland annat hänvisar man till de långa handläggningstiderna. De
              långa handläggningstiderna beror ofta på förhållanden som också
              den asylsökande kan vara med att påverka.
            </seg>
            <seg n="87f192ee">
              Vi kan inte ha ett förhållande där 90 % saknar resedokument och
              identifikationshandlingar. Vi kan inte ha ett system där man ständigt
              kan återkomma med nya ansökningar i väntan på ett ja och säga
              att man inte har fått sitt ärende behandlat trots att man kanske
              har fått ett antal nej och avvisningsbeslut.
            </seg>
            <seg n="69880dff">
              Jag tycker att det finns skäl att försöka finna breda lösningar.
              Men vi måste också vara ödmjuka när vi går fram i processen, och
              ta upp de problemställningar som också finns i handläggningsprocessen.
              Jag tycker att vi alla som finns i den här kammaren har skäl att
              vara ödmjuka och ta oss an detta för att hålla oss kvar vid en
              human flyktingpolitik.
            </seg>
          </u>
          <note type="speaker" n="cc7dee70">
            Anf. 396 ULRIKA KARLSSON (m) replik:
          </note>
          <u who="sonia_karlsson_0d0065" xml:id="i-96fb56c84e4f3366-1" n="87c347fe">
            <seg n="5c3e0c86">
              Herr talman! Det är märkligt hur Göte Wahlström vill slå sig
              för bröstet över hur humana vi är. Är det humant att 160 barn
              är apatiska? Är det humant att barn försöker ta sina liv? Är det
              humant att människor inte ser någon annan utväg än att slänga
              sig framför tåg? Är det en human flyktingpolitik?
            </seg>
            <seg n="9c6cb185">
              Du pratar om att du vill jämföra med andra länder och att Sverige
              internationellt sett har en human flyktingpolitik. Gömda barn
              i Sverige har inte rätt att gå i skola. De har inte rätt att uppsöka
              sjukvård. De kan bli hämtade av polis om de uppsöker sjukvård
              eller skola. I fascistiska kommuner i Italien har barn rätt till
              både sjukvård och skola till skillnad från i Sverige.
            </seg>
            <seg n="8c86d719">
              Du pratar vidare om att ta bort NUT:arna. Det löser inte allt,
              men det löser mycket, säger du. Jag vill säga att det löser mycket
              litet. Så länge systemet är genomruttet behöver man denna säkerhetsventil.
              Det är en humanitet.
            </seg>
          </u>
          <note type="speaker" n="1767ec79">
            Anf. 397 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e5b6813496748a1b-5" n="ea2ce26e">
            <seg n="1cea282d">
              Herr talman! Jag blir något bekymrad över tonläget från Moderaterna
              i debatten. Det är tillsammans med Moderaterna som vi har format
              den asylpolitik som vi i dag har i Sverige. Fram till förra valet
              var det i mycket nära samarbete med Moderaterna som diskussionen
              lades upp för den asyl- och migrationspolitik som vi i dag bedriver.
              När jag nu hör diskussionen från Moderaterna är det ett helt annat
              tonfall. Det är precis som om man inte lever i samma värld som
              man gjorde för två år sedan i den här riksdagen. Det gör mig naturligtvis
              bekymrad. Det får vi titta på även fortsättningsvis.
            </seg>
            <seg n="07e0ce2c">
              Jag slår mig inte för bröstet, men jag finner skäl att markera
              mot de mycket negativa signaler som sänds från talare i den här
              kammaren i dag och som jag inte tycker stämmer överens med den
              verklighet som vi i dag lever i.
            </seg>
          </u>
          <note type="speaker" n="cca9b3fa">
            Anf. 398 ULRIKA KARLSSON (m) replik:
          </note>
          <u who="sonia_karlsson_0d0065" xml:id="i-96fb56c84e4f3366-2" n="87c347fe">
            <seg n="0191f802">
              Herr talman! Moderaterna har i så fall lämnat det samarbetet.
              Vi kräver att handläggningstiderna ska kortas. Vi vill ha sex
              månader, och tre månader för barn.
            </seg>
            <seg n="e7faa1bf">
              Barns asylskäl ska prövas. Vi behöver en rättssäker process.
              Utlänningsnämnden ska läggas ned, vilket man inte har gjort trots
              upprepade påstötningar. Det finns många anledningar till att vi
              har lämnat Socialdemokraterna i detta. Ni står ensamma kvar om
              denna politik. Den skadar människor.
            </seg>
            <seg n="49815a89">
              Vad är det egentligen som du vill lösa med att ta bort rätten
              till ny ansökan? Problematiken är väl egentligen att det är alldeles
              för få som får uppehållstillstånd i första instans. Nästan alla
              får ju avslag där, och alla överklagar. Därav kommer de långa
              handläggningstiderna. De kommer inte av att man tar bort NUT:arna
              utan av att alltför få får uppehållstillstånd i första instans.
            </seg>
          </u>
          <note type="speaker" n="01ff3e3f">
            Anf. 399 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e5b6813496748a1b-6" n="ea2ce26e">
            <seg n="8e745b3b">
              Herr talman! I ett tidigare inlägg försökte jag förklara att
              det här är en situation som hela Europa i dag befinner sig i.
              Det är människor med andra skäl än traditionella asylskäl som
              rör på sig. Därigenom får man inte ett ja i första instans utan
              en bedömning på annorlunda grunder. Jag tycker i och för sig inte
              att det är så onaturligt att effekten blir denna.
            </seg>
            <seg n="3120d6e6">
              När det gäller ny ansökan måste väl Moderaterna också ställa
              sig frågan om hur de själva tänker hantera situationen efter det
              att vi får en domstolsprocess och en domstolsprövning av ärendena.
            </seg>
            <seg n="cdb89898">
              Fram till dess tycker jag att vi har ett ansvar för att titta
              på vilken balans som domstolsförfarandet ska få ta hand om. Vi
              vet ju också av debatten och genom den kritik vi har haft i den
              här kammaren av Utlänningsnämndens arbete att det var ett problem
              när man skulle starta verksamheten där.
            </seg>
          </u>
          <note type="speaker" n="fa0a775e">
            Anf. 400 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-2ca310f7d11993d3-0" n="5cfac00e" next="i-6c73d27aa508de28-0">
            <seg n="bc29bed8">
              Herr talman! Det sista debattämnet i dag har rubriken Migration
              och asyl. Inom detta politikområde har vi i Centerpartiet föreslagit
              en lång rad åtgärder som måste vidtas om vi ska kunna tala om
              att vi i vårt land har en generös och human migrations- och asylpolitik.
              I mitt anförande kommer jag i huvudsak att fokusera på barn och
              asyl, som är rubriken på vår senaste motion inom detta område.
            </seg>
            <seg n="4e547212">
              Grunden för Centerpartiets migrationspolitik är visionen om ett
              öppet samhälle där människor i stor utsträckning själva kan välja
              var de ska bo och skapa sin framtid. Vi vill att vårt land ska
              vara en välkomnande tillflykt för människor som tvingas fly från
              sina länder på grund av politiskt förtryck eller andra hot mot
              liv och frihet. Men stämmer vår vision med verkligheten som den
              ser ut i Sverige i dag? Svaret på den frågan är ett rungande nej.
            </seg>
            <seg n="0f0a4635">
              Väntetiden på besked om uppehållstillstånd kan i värsta fall
              vara flera år. Bristerna i mottagningssystemet har medfört ett
              stort mänskligt lidande hos många av de asylsökande. Särskilt
              dåligt mår barnen.
            </seg>
            <seg n="1823075f">
              Herr talman! Ca 11 000 barn befinner sig i en asylprocess i Sverige
              i dag samtidigt som ett okänt antal barn från andra länder befinner
              sig här utan att ha sökt asyl. Det är framför allt barnen som
              far illa i dagens asylhantering med långa väntetider och bristande
              kompetens hos utlänningsmyndigheterna. Enligt utlänningslagen
              ska hänsyn tas till portalparagrafen om barnets bästa med hänvisning
              till barnkonventionen. Det är med stor oro vi ser hur liten betydelse
              portalparagrafen har i svensk asylpolitik. I förarbetena till
              lagen anförs att kravet om barnets bästa ej är absolut, exempelvis
              kan hänsyn till samhällets intresse att reglera invandringen väga
              tyngre, vilket kan medföra att åtgärder vidtas som inte är förenliga
              med barnets bästa.
            </seg>
            <seg n="87fe1920">
              De senaste åren har en helt ny, tragisk företeelse etablerat
              sig inom svensk flyktinghantering de apatiska barnen som i dag
              har blivit så många som närmare 150. Dessa barn har helt tappat
              livsgnistan och stänger ute omvärlden. De talar inte, äter inte
              och reagerar inte på någonting omkring sig. De som drabbats allra
              hårdast måste sondmatas, använda blöjor och vändas för att inte
              få liggsår. Apatiska barn är en ganska ny företeelse. För bara
              något år sedan var det ett ganska okänt begrepp. Det som känns
              särskilt bekymmersamt är att detta fenomen med apatiska barn i
              huvudsak förekommer här i vårt land, och därför är det naturligt
              att ställa sig frågan: Var gör vi för fel i asylhanteringen eftersom
              detta har blivit allt vanligare här hos oss?
            </seg>
            <seg n="036e29c7">
              Många barn kommer hit med traumatiska upplevelser i bagaget,
              och de behöver hjälp med att berätta om och bearbeta det som plågar
              dem. Men denna hjälp får de alltför sällan. Utan i stället blir
              det en lång och passiv väntan på besked om uppehållstillstånd
              tillsammans med föräldrar som också mår mycket dåligt. Den ovisshet
              som våra asylsökande familjer lever med är oerhört plågsam och
              medverkar alltså till onödiga lidanden som i värsta fall ger men
              för livet.
            </seg>
            <seg n="43e41001">
              Herr talman! Ett annat problem är de gömda barnen som lever under
              helt oacceptabla omständigheter utan rätt till skolgång eller
              vård.
            </seg>
            <seg n="010df2ef">
              De ensamkommande barnens situation har också fortfarande brister.
              Likaså finns en problematik när det gäller asylsökande barns rätt
              till båda sina föräldrar. I dag finns flera exempel på situationer
              där de svenska myndigheterna splittrar familjer. De många svårigheter
              som drabbar barnen är en konsekvens av dagens asylpolitik. Det
              är en politik som vi i Centerpartiet vill förändra.
            </seg>
            <seg n="2d597b42">
              Både ensamkommande och gömda barn drabbas alltså negativt av
              de brister som finns i dagens asylpolitik. Det är oerhört viktigt
              att man tar mycket större hänsyn till barnen, både de som kommer
              hit ensamma och de som kommit hit tillsammans med sin familj.
              Detta kan ske genom en generösare bedömning av humanitära skäl.
            </seg>
            <seg n="7ea4267f">
              Dessutom ser vi i dag hur den misslyckade migrationspolitiken
              genererat fattigdomsfällor, passivisering och en klientifiering
              av flyktingar och asylsökande. De asylsökande mår oerhört dåligt,
              främst med anledning av den långa väntan de tvingas till för att
              få ett besked om uppehållstillstånd.
            </seg>
            <seg n="37520783">
              Herr talman! Centerpartiets recept på förbättringar inom migrations-
              och asylområdet är i korthet: Hälsokontroll när de kommer hit
              och söker asyl för att kontrollera hälsotillståndet, stor valfrihet
              att själva välja bostadsort och sedan svenskundervisning och tillgång
              till arbetsplatspraktik.
            </seg>
            <seg n="0c516e71">
              De långa väntetiderna skulle för ganska många personer kunna
              minska om Sverige öppnar upp för arbetskraftsinvandring, så att
              människor som vill komma hit och arbeta inte behöver belasta asylsystemet.
              I dag är det i princip omöjligt att få arbetstillstånd för människor
              från länder utanför EU, och därför är det många som söker asyl
              utan att ha något skyddsbehov. Om Sverige vidgar möjligheterna
              till arbetskraftsinvandring kan asylsystemet fokusera på människor
              med verkliga asylskäl.
            </seg>
          </u>
          <note n="f56159e6">
            4 § Hänvisning av ärenden till utskott
          </note>
          <note n="b999803d">
            Föredrogs och hänvisades
          </note>
          <note n="926dc541">
            5 § Bordläggning
          </note>
          <note n="fa938fc6">
            Anmäldes och bordlades
          </note>
          <note n="83a4341d">
            6 § Anmälan om interpellation
          </note>
          <note n="0e8d141d">
            Anmäldes att följande interpellation framställts
          </note>
          <note n="388d5766">
            den 12 oktober
          </note>
          <note n="15d718a9">
            Ana Maria Narti
          </note>
          <note n="b4a2da28">
            Interpellationen redovisas i bilaga som fogats till riksdagens
            snabbprotokoll tisdagen den 19 oktober.
          </note>
          <note n="df318033">
            7 § Anmälan om frågor för skriftliga svar
          </note>
          <note n="c6f4c0e0">
            Anmäldes att följande frågor för skriftliga svar framställts
          </note>
          <note n="ed598900">
            den 13 oktober
          </note>
          <note n="44027359">
            Carina Adolfsson Elgestam
          </note>
          <note n="03eb425b">
            Sonja Fransson
          </note>
          <note n="8700471d">
            Anita Brodén
          </note>
          <note n="82891f56">
            Rosita Runegrund
          </note>
          <note n="29263207">
            Marie Nordén
          </note>
          <note n="0772ae5f">
            Jan Ertsborn
          </note>
          <u who="birgitta_carlsson_2f4bda" xml:id="i-6c73d27aa508de28-0" n="5cfac00e" prev="i-2ca310f7d11993d3-0">
            <seg n="bcf4062a">
              Luciano Astudillo
            </seg>
          </u>
          <note n="5a8d87b3">
            Frågorna redovisas i bilaga som fogats till riksdagens snabbprotokoll
            tisdagen den 19 oktober.
          </note>
          <note n="e8a927df">
            8 § Anmälan om skriftliga svar på frågor
          </note>
          <note n="52304204">
            Anmäldes att skriftliga svar på följande frågor inkommit
          </note>
          <note n="ed598900">
            den 13 oktober
          </note>
          <note n="c1fb56e4">
            Göte Wahlström
          </note>
          <note n="a8634ee9">
            Ulla Hoffmann
          </note>
          <note n="909d4716">
            Ingegerd Saarinen
          </note>
          <note n="206f38d6">
            Lars-Ivar Ericson
          </note>
          <note n="03eb425b">
            Sonja Fransson
          </note>
          <note n="fb0f97c2">
            Cecilia Wikström
          </note>
          <note n="7063471c">
            Birgitta Ahlqvist
          </note>
          <note n="50b70b26">
            Cristina Husmark Pehrsson
          </note>
          <note n="4cdf9100">
            Mona Jönsson
          </note>
          <note n="8c1fa878">
            Svaren redovisas i bilaga som fogats till riksdagens snabbprotokoll
            tisdagen den 19 oktober.
          </note>
          <note n="df356259">
            9 § Kammaren åtskildes kl. 23.10.
          </note>
          <note n="2595e045">
            Förhandlingarna leddes
          </note>
          <note n="b6a0e439">
            /Monica Gustafson
          </note>
        </div>
      </body>
    </text>
  </TEI>
</teiCorpus>
