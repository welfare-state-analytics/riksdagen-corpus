<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--50</head>
          <docDate when="2004-12-14">2004-12-14</docDate>
        </div>
      </front>
      <body>
        <div>
          <note n="9395e36f">
            ﻿
          </note>
          <note n="e0f41439">
            Riksdagens protokoll
          </note>
          <note n="4e8ce23f">
            2004/05:50
          </note>
          <note type="date" n="8e82050a">
            Tisdagen den 14 december
          </note>
          <note n="48d72596">
            Kl. 09:00 - 19:19
          </note>
          <note n="1e107255">
            1 § Justering av protokoll
          </note>
          <note n="f7bf95d4">
            Justerades protokollet för den 8 december.
          </note>
          <note n="ed9cf52d">
            2 § Svar på interpellation 2004/05:142 om svarthandel
          </note>
          <note type="speaker" n="0813f860">
            Anf. 1 Samhällsbyggnadsminister MONA SAHLIN (s):
          </note>
          <u who="mona_sahlin_minister_2004" xml:id="i-aae6d9fc2a036e7e-0" n="63ca3f16" next="i-7b5d3ec3f1103c2e-0">
            <seg n="659bfc14">
              Fru talman! Ewa Thalén Finné har frågat mig om vilka åtgärder
              jag avser att vidta för att avskaffa svarthandeln med hyreskontrakt.
            </seg>
            <seg n="dc81c2d1">
              Till att börja med vill jag framhålla att den olagliga handel
              med hyreskontrakt som förekommer i framför allt Helsingforssregionen
              är ett allvarligt problem.
            </seg>
            <seg n="bbef4d93">
              Att märka är dock att gällande rätt innehåller regler som ska
              motverka svarthandel. Enligt hyreslagen är det nämligen straffbart
              för både hyresvärd och hyresgäst att kräva ersättning av någon
              för att upplåta eller överlåta hyresrätten till en bostadslägenhet.
              Det är också, utom vid yrkesmässig hyresförmedling, olagligt att
              ta emot, träffa avtal om eller begära ersättning av en hyressökande
              för förmedling av en bostadslägenhet för annat ändamål än fritidsändamål.
              Den som bryter mot bestämmelserna kan dömas till böter eller fängelse.
              Den som har tagit emot otillåten ersättning är också skyldig att
              betala tillbaka den.
            </seg>
            <seg n="d22d75e4">
              För att motverka olagliga lägenhetsaffärer är det viktigt att
              det byggs nya lägenheter i de områden där det råder bostadsbrist.
              Regeringen har under de senaste åren vidtagit en rad åtgärder
              för att öka bostadsbyggandet. Bland annat har ett särskilt investeringsstöd
              för byggnation av hyreslägenheter i orter med bostadsbrist införts.
              En särskild investeringsstimulans i syfte att främja byggande
              av mindre hyreslägenheter och studentbostäder har också införts.
              Regeringen har vidare gett en särskild utredning, Hyressättningsutredningen,
              i uppdrag att se över vissa delar av hyressättningssystemet. Ett
              av syftena med att tillsätta utredningen var att förbättra förutsättningarna
              för nybyggnation av hyreslägenheter.
            </seg>
            <seg n="56f39b0a">
              Ett uppmärksammat problem i samband med svarthandel är också
              oseriösa bostadsförmedlare. För att komma till rätta med oegentligheter
              vid bostadsförmedling infördes förra året regler som gör det obligatoriskt
              även för fastighetsmäklare som förmedlar enbart hyresrätter att
              registrera sig hos Fastighetsmäklarnämnden.
            </seg>
            <seg n="57e3af80">
              Jag räknar med att svarthandeln kommer att begränsas till följd
              av de nämnda åtgärderna. Regeringen kommer också att noggrant
              följa utvecklingen på området. Vad gäller de förslag som Hyressättningsutredningen
              har lämnat, kommer regeringen att ta ställning till dem sedan
              remissbehandlingen har avslutats.
            </seg>
          </u>
          <note n="49821db8">
            Anf. 2 EWA THALÉN FINNÉ (m):
          </note>
          <u who="mona_sahlin_minister_2004" xml:id="i-7b5d3ec3f1103c2e-0" n="63ca3f16" prev="i-aae6d9fc2a036e7e-0">
            <seg n="28c5a135">
              Fru talman! Jag får väl börja med att tacka för svaret. Jag kan
              också konstatera att vi delvis har samma åsikter om skälet till
              att olaglig handel med hyreskontrakt förekommer, det vill säga
              att det finns för få lägenheter i områden med bostadsbrist. Men
              jag vill också poängtera att hyressättningssystemets okänslighet
              för läget i attraktiva områden är ett annat skäl.
            </seg>
            <seg n="b33e2bee">
              Sedan kan jag konstatera att våra åsikter går delvis isär. För
              att börja med fakta vill jag påpeka att svarthandel också börjar
              bli utbrett i MalmöLund-området, och om jag får gissa skulle jag
              tro att det här förekommer i alla områden med bostadsbrist. Att
              sedan problemet är störst i Helsingfors kan vi vara överens om.
              Här var det problem redan på 60-talet, och här är de största beloppen
              i omlopp.
            </seg>
            <seg n="916abe9e">
              Samhällsbyggnadsminister Sahlin pekar sedan på den rätt som gäller
              vid svarthandel, det vill säga att det är olagligt och kan generera
              böter och fängelse, och det är ju bra. Men det finns ju inte många
              fall i våra domstolar med svarthandel med hyreskontrakt, så utifrån
              det måttet har ju inte lagstiftningen så stor verkan.
            </seg>
            <seg n="9fd2b6fb">
              Jag vill i den här debatten diskutera åtgärder som skulle kunna
              lösa problemen, det vill säga: Hur får vi lagstiftning och regler
              som ökar byggandet av bostäder, framför allt hyresbostäder?
            </seg>
            <seg n="16347f58">
              Jag kan konstatera att statsrådet anser att regeringen under
              de senaste åren har vidtagit en rad åtgärder. För min del tycker
              jag att dessa är olika investeringsstöd och investeringsstimulanser.
              Det är den enda lösningen som Socialdemokraterna har olika sorters
              subventioner.
            </seg>
            <seg n="33ba0afc">
              Det intressanta är att alla aktörer på bostadsmarknaden ganska
              samstämt pekar i samma riktning. Hyressättningssystemet är ett
              problem. Den långsamma plan- och byggprocessen är ett annat. Regler
              för buller är ett tredje. Delar av målet God bebyggd miljö är
              ett fjärde. Reglerna för beskattning av hyresrätter är ett femte.
              Uteblivna infrastrukturinvesteringar är ett sjätte. Det generella
              skattetrycket är ett sjunde. Listan kan göras längre.
            </seg>
            <seg n="a66ba5cc">
              Problemet som jag ser det är att det enda regeringen gör är att
              sätta till olika utredningar byggsamordnare, arbetsgrupper, kommittéer
              men inga förslag kommer till riksdagen. Under hösten har inte
              bostadsutskottet mottagit någon proposition som behandlar problemen.
              Det är nu inte unikt för den här hösten, utan det har varit så
              här de sista sex åren. Problemställningarna är ju inte heller
              nya, utan samma kritik framfördes och samma problem fanns även
              1998.
            </seg>
            <seg n="95a3decb">
              Det är nu dags att komma med förslag. Socialdemokraterna och
              regeringen har haft tio år på sig. Från Moderaterna vill vi genomföra
              flera förändringar om vi skulle komma i regeringsställning för
              att lösa några av problemen.
            </seg>
            <seg n="7d50f25f">
              Här är några förslag som skulle öka byggandet. Hyressättningssystemet
              måste ändras så att hyressättningen i nybyggnation blir fri, det
              vill säga att hyresgäst och hyresvärd kan avtala om en hyra utan
              att den sedan kan överklagas. Plan- och bygglovsprocessen måste
              förkortas. Infrastrukturinvesteringarna måste öka. Reglerna för
              strandskydd måste ändras. Fastighetsskatten måste avvecklas. Bullernormer
              och övriga regler måste förändras. Det generella skattetrycket
              måste sänkas och konkurrensen förbättras.
            </seg>
            <seg n="c0f7fdd1">
              Från moderat håll ser vi problemen och är beredda att göra förändringar.
              Är Socialdemokraterna det, eller ska bostadspolitiken fortsätta
              utan förslag till förändringar? I den bostadspolitiska debatten
              låter det som om Socialdemokraterna anser att det inte finns några
              problem.
            </seg>
            <seg n="f52327c3">
              Frågan som jag nu måste ställa till bostadsministern är: Vilka
              problem ser ministern? Och om hon ser problem: Vilka förslag kommer
              till riksdagen för att förbättra förutsättningarna?
            </seg>
          </u>
          <note type="speaker" n="1cd97f6a">
            Anf. 3 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-7e02ee0c62ac599f-0" n="15e494d2">
            <seg n="797e7d96">
              Fru talman! Debatten om svarthandel med hyresrätter har jag fört
              här med tidigare statsråd. Folkpartiet har också under tidigare
              riksmöten lagt fram flertalet förslag, inte bara vad gäller att
              öka produktionen av bostäder, vilket är en lösning, utan det finns
              faktiskt andra lösningar man borde kunna pröva. Vi har föreslagit
              att man skulle titta på de lösningar som Riksdagens revisorer
              och många andra har fört fram.
            </seg>
            <seg n="7bf01662">
              Det finns också andra metoder. Det finns ju faktiskt en lag som
              innebär att det inte är tillåtet att sälja kontrakt. Försäljningen
              sker både från mäklare, rent organiserat, och mellan privatpersoner.
              Preskriptionstiden för handel mellan privatpersoner är två år
              och mellan professionella mäklare fem år. Samtidigt kan vi konstatera
              att en del av problemet är att de aktörer som både köper och säljer
              inte har något incitament för att anmäla de här brotten. Det är
              väldigt svårt för polisen att göra någonting, och det finns också
              en svår bevisningsproblematik med att påvisa att denna handel
              pågår. Jag kan konstatera att fallen där man faktiskt har gått
              vidare till åtal är ytterst få under de senaste tio åren.
            </seg>
            <seg n="94b04ac0">
              Vad skulle man då kunna göra? Ja, man skulle bland annat kunna
              se över de rättigheter och skyldigheter som finns reglerade i
              12 kap. jordabalken, det vill säga att det är straffbart att sälja
              men inte köpa. Man kunde överväga att titta även på den delen
              och därmed alltså kriminalisera svarthandeln både vad gäller köp
              och försäljning. Naturligtvis borde man se över också andra frågor.
              Exempelvis skulle man vid prövning i hyresnämnd alltid kunna ställa
              frågan om det finns olaglig ersättning inkopplad.
            </seg>
            <seg n="9466a30d">
              Man kunde till och med överväga möjligheten att ge amnesti åt
              köparna så att de inte förlorar hyresrätten. Det vore en mycket
              drastisk åtgärd, men frågan har varit uppe till diskussion. Från
              Folkpartiets sida känner vi dock stor tveksamhet inför detta.
              Vi kan emellertid konstatera att lösningen på lång sikt är en
              ökad nyproduktion av hyreslägenheter och bostäder i stort samt
              en översyn av hyressättningssystemet.
            </seg>
            <seg n="eff3a786">
              Nu pågår en konstant svarthandel, varje vecka. Den omsätter ungefär
              1 miljard per år. Det är alltså fråga om hiskliga summor, och
              precis som tidigare talare var inne på är detta inte en Helsingforssproblematik,
              utan det pågår också på andra håll i landet. Den långsiktiga lösningen
              är naturligtvis att öka produktionen och se över hyressättningssystemet,
              men den kortsiktiga lösningen, och den lösning som borde komma
              nu, är att faktiskt göra någonting åt denna handel som ju inte
              är tillåten.
            </seg>
            <seg n="b2449322">
              Jag kan också konstatera att det finns människor i dag som anser
              att svarthandeln är ett brott som egentligen inte finns. Det allmänna
              rättsmedvetandet har på något sätt accepterat den i ett läge när
              det är oerhört svårt att få tag på bostäder. Det är få som anmäler,
              och få är kanske ens medvetna om att detta faktiskt inte är tillåtet.
            </seg>
            <seg n="2059c25f">
              Mitt råd till statsrådet skulle vara att nu sätta i gång ett
              arbete kring detta. Jag har varit uppe i debatter också tidigare
              år och konstaterat att regeringen överväger och överväger. Varför
              inte ta tillfället i akt och se på de förslag som kom från Riksdagens
              revisorer i den förstudie som gjordes och kanske samtidigt hitta
              de verktyg som behövs för att snabbt kunna stämma i bäcken? Som
              det nu är passerar mängder av bostäder på bostadsmarknaden på
              ett olagligt sätt, och det är inte bra för det allmänna rättsmedvetandet.
            </seg>
          </u>
          <note type="speaker" n="90496ec0">
            Anf. 4 Samhällsbyggnadsminister MONA SAHLIN (s):
          </note>
          <u who="mona_sahlin_minister_2004" xml:id="i-aae6d9fc2a036e7e-1" n="63ca3f16" next="i-7b5d3ec3f1103c2e-1">
            <seg n="be9d9f6e">
              Fru talman! Jag kan börja med att konstatera att vi i grundfrågeställningen
              är väldigt överens, vilket jag tycker är viktigt. Det säger också
              något om att det är viktigt att hålla uppe det allmänna rättsmedvetandet
              när det gäller de frågeställningar som Ewa Thalén Finné tagit
              upp i riksdagen i dag.
            </seg>
            <seg n="cd05cfcc">
              En sådan frågeställning är att vi måste vara oerhört aktiva och
              bygga framför allt i bristområdena. Nu ökar byggandet, visserligen
              långt ifrån så snabbt att jag kan säga att jag är nöjd, men det
              är den frågeställningen som verkligen måste stå i fokus under
              de år vi nu har framför oss.
            </seg>
            <seg n="3781ee64">
              Ewa Thalén Finné säger att Moderaterna föreslår många förändringar
              som skulle medföra att vi kunde komma till rätta med bristen.
              Men att i stort sett ta bort allt stöd till bostadsmarknaden skulle
              inte, enligt min uppfattning, förbättra situationen utan tvärtom
              förvärra den.
            </seg>
            <seg n="d28d7ced">
              Ewa Thalén Finné tycker också att vi bara håller på och utreder.
              Nu är gången sådan att innan man lägger fram förslag görs en utredning,
              och på detta område är åtskilliga utredningar på väg in. Några
              har nämnts i både frågan och svaret, bland annat Hyressättningskommittén.
              Där går remisstiden ut den här veckan, om jag inte missminner
              mig. Ärendet ska sedan förberedas och förslag läggas fram för
              riksdagen. Vi har också den i detta sammanhang oerhört viktiga
              PBL-kommittén, som ska vara färdig under nästa halvår.
            </seg>
            <seg n="1fc6e3d6">
              I tidigare debatter har vi aviserat ett annat område som jag
              tror skulle ha betydelse även för detta, nämligen att se om vi
              ytterligare kan underlätta andrahandsuthyrning av såväl lägenheter
              som delar av egnahem. Jag tror att också detta skulle spela en
              viss roll. Det pågår alltså inte bara utredningar och överväganden
              utan också ett konkret arbete med att ta fram ytterligare förslag
              som borde underlätta frågeställningen.
            </seg>
            <seg n="ff87ee7d">
              Därmed har jag väl något berört det som Nina Lundström var inne
              på, nämligen att vi verkligen inte hela tiden bara överväger och
              överväger utan också försöker agera. Som jag redogjorde för i
              svaret har det på ett antal områden ganska nyligen skett förändringar,
              och jag hoppas och utgår från att de kommer att ha effekt på svarthandeln.
            </seg>
            <seg n="a873de4b">
              Jag tänker verkligen på allvar och mycket noga se på utvecklingen
              och utesluter inte alls, tvärtom, att vi behöver återkomma med
              ytterligare konkreta förslag till riksdagen. En del av de förslag
              som vi då bör överväga har Nina Lundström varit inne på. Grundfrågeställningen
              handlar om bristen, tillgängligheten och förstås den allmänna
              moraluppfattningen, om jag får kalla den så.
            </seg>
            <seg n="200c9aa2">
              Hyressättningskommitténs och PBL-kommitténs pågående arbeten
              samt att verkligen se över förutsättningarna för att kunna utöka
              andrahandsuthyrningen ordentligt tror jag är tre viktiga besked,
              vid sidan av de förändringar som redan är på plats, som jag hoppas
              också kommer att påverka situationen.
            </seg>
            <seg n="9020ffb4">
              Men återigen, fru talman: Jag är absolut beredd att i annat fall
              återkomma med ytterligare överväganden.
            </seg>
          </u>
          <note n="3920eaed">
            Anf. 5 EWA THALÉN FINNÉ (m):
          </note>
          <u who="mona_sahlin_minister_2004" xml:id="i-7b5d3ec3f1103c2e-1" n="63ca3f16" prev="i-aae6d9fc2a036e7e-1">
            <seg n="409b668a">
              Fru talman! Självklart måste man utreda förslag innan man lägger
              fram propositioner i riksdagen. Men dessa frågeställningar har
              funnits under lång tid, och det tog lång tid innan man ens tillsatte
              utredningen. Därför kan det kännas som att tålamodet avtar när
              det inte kommer förslag. Vi får väl hoppas att det kommer lite
              förslag till exempel om hyressättningen nu i vår.
            </seg>
            <seg n="2693f990">
              Jag kan också se andra frågor som är oerhört väsentliga. Till
              exempel gäller alla subventionssystemen till 2006 enligt budgeten.
              Vad kommer sedan? Om bostäder ska stå klara 2007 måste planeringen
              vara i gång redan nu, annars blir det inget. Vi var inne på PBL
              och hyressättningen. Jag hoppas jag kan få besked av bostadsministern
              om när hon planerar att lägga fram förslag för riksdagen.
            </seg>
            <seg n="19c03475">
              En liten fråga som tillkommer handlar om det som samhällsbyggnadsminister
              Sahlin pratat om det gröna folkhemmet. Jag vet inte riktigt vad
              det innebär, och jag kan känna en oro för att det kommer att skapa
              både fördyrande och fler hindrande regler för byggnation. Det
              vore mycket olyckligt.
            </seg>
            <seg n="3de96618">
              Jag skulle vilja ta upp ytterligare en sak med bostadsministern.
              1968 avskaffades lagen om prisregleringar av bostadsrätter. Den
              infördes under efterkrigstiden eftersom vi då befann oss i en
              väldigt prekär situation. Under 60-talet ansåg man att den kunde
              tas bort. Frågan hade börjat utredas redan under 50-talet. Ett
              av skälen till att lagen avskaffades var att det förekom svarthandel
              med bostadsrätter, och den började bli utbredd.
            </seg>
            <seg n="7ecd5bd2">
              Det är ju så, vilket vi också kan se i andra samhällssystem,
              att prisreglering och svarthandel går hand i hand eftersom det
              skapar brist och är okänsligt för människors efterfrågan. Därför
              skulle jag vilja fråga: Kan statsrådet se några samband med att
              vi i dag inte har någon svarthandel med bostadsrätter men däremot
              med hyresrätter?
            </seg>
          </u>
          <note type="speaker" n="feaf1b65">
            Anf. 6 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-7e02ee0c62ac599f-1" n="15e494d2">
            <seg n="0aa4dd28">
              Fru talman! De frågeställningar som jag ville väcka kring svarthandeln
              var: Hur ska vi öka antalet anmälningar? Hur ser vi till att människor
              börjar agera så att problematiken synliggörs och kan lagföras?
              Polisen kan nämligen inte agera i och med att brotten inte anmäls.
            </seg>
            <seg n="6a02e9be">
              Ett sätt som jag var inne på, och som jag inte är säker på att
              vi i Folkpartiet övervägt fullt ut ännu, var amnesti. När frågan
              om amnesti för köparen uppstår, alltså om det skulle underlätta
              genom att synliggöra problematiken, är vi beredda att till och
              med fundera över en sådan åtgärd. Jag vill skicka frågan vidare
              till statsrådet och undrar om det är något som statsrådet kan
              tänka sig att överväga i det allmänna batteriet av åtgärder som
              man måste ta till.
            </seg>
            <seg n="18946295">
              När det gäller en fullständig avreglering av hyresmarknaden kan
              jag beträffande hyressättningssystemet konstatera en sak, nämligen
              att från Folkpartiets sida är vi för en rejäl reformering av hyressättningssystemet,
              vi är för att lägesfaktorn också ska påverka prissättningen, men
              jag vill ändå varna för vad som skulle kunna hända på hyresmarknaden
              om man genom ett alexanderhugg släppte marknaden totalt fri i
              ett läge då vi har ett enormt efterfrågeöverskott. Jag tror att
              vi verkligen måste fundera över de sociala konsekvenserna. Vi
              har också följt vad som hänt på olika marknader internationellt.
            </seg>
            <seg n="4d2be77c">
              Vi tror på en reformering av hyressättningssystemet. Vi måste
              se till att människors värderingar får genomslag, men vi ska också
              reformera så att vi tar ett socialt ansvar. Det är Folkpartiets
              hållning i dessa frågor. Jag skulle gärna vilja höra om också
              amnestifrågan är något som statsrådet kan tänka sig att överväga
              som en bland övriga frågor om kriminalisering av både köpare och
              säljare.
            </seg>
          </u>
          <note type="speaker" n="1c55c447">
            Anf. 7 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-9527815e873f63bf-0" n="001123f9">
            <seg n="90deae0b">
              Fru talman! I svaret till Ewa Thalén Finné säger Mona Sahlin
              att bostadsbyggandet nu ökar och att det beror på regeringens
              insatser. Bland annat tar hon upp investeringsstimulanser och
              olika investeringsstöd. Jag skulle vilja påstå att det nog inte
              är tack vare detta som bostadsbyggandet ökar.
            </seg>
            <seg n="f09e6289">
              Vi kan Helsingfors som exempel. Landshövdingen i Helsingfors
              fick 1 miljard öronmärkta kronor för att använda till bostadsbyggande
              i Helsingfors och Helsingforss län. Han gjorde en utredning där
              han visade att ungefär 56 000 lägenheter skulle kunna byggas,
              och 40 000 av dessa lägenheter var beroende av infrastruktursatsningar.
              Hittills har av denna miljard kronor 14 miljoner kronor betalats
              ut. Det är ganska lite pengar om man tittar på vad landshövdingen
              fick. Det kan knappast bero på det. Det byggs inte tack vare regeringen
              utan trots regeringen.
            </seg>
            <seg n="5c508300">
              Sedan har vi investeringsstimulansen. Redan när den infördes
              sade Boverket att två tredjedelar av lägenheterna skulle byggas
              ändå. Det betyder att man egentligen kastar pengar, skattebetalarnas
              pengar, i sjön med investeringsstimulansen. Bostäderna skulle
              byggas ändå. När man ser facit kommer det att vara så.
            </seg>
            <seg n="cbd9212a">
              Det som behövs är egentligen långsiktighet och inte denna kortsiktighet
              och ryckighet i olika bidrag. Bidragen för lägenheter på 70 kvadratmeter
              gjorde att marknaden stod totalt stilla i ungefär ett, ett och
              ett halvt år innan bidraget kom på plats. Sedan skulle alla planera
              om för att få dessa lägenheter på 70 kvadratmeter, eftersom det
              var vad som bestämdes. Jag vet att Mona Sahlin har sagt att man
              kanske kan göra det på något intelligentare sätt. Det ska bli
              väldigt spännande att se hur man kommer med detta lite intelligentare
              sätt.
            </seg>
            <seg n="d5ae0772">
              Nu kommer jag till mina tre frågor om svarthandel. Jag vill veta
              om Mona Sahlin ser något orsakssamband när det gäller bristen
              på lägenheter och varför det byggs så få hyresrätter. Det görs
              det i till exempel Helsingfors. Finns det något orsakssamband
              till att det är en väldigt reglerad marknad? Hyrorna är i princip
              politikerstyrda. Vi behöver bara nämna S:t Eriksmålet, där Annika
              Billström i Helsingfors i ett klubbslag gjorde att hyran sänktes
              med en tredjedel. Vem vågar bygga i en sådan reglerad marknad?
              Finns det möjligen ett orsakssamband mellan hyresregleringen och
              att det byggs så få lägenheter?
            </seg>
            <seg n="1ac7419e">
              Den andra frågan är: Finns det möjligtvis ett orsakssamband mellan
              en väldigt reglerad marknad och det har flera varit inne på och
              denna svart- och mygelmarknad som har uppstått när det gäller
              hyresrätter?
            </seg>
            <seg n="9956ed48">
              Nu har man talat mycket om att man kanske ska skärpa lagstiftningen
              ännu mer. Frågan är om det hjälper att lindra problemet i stället
              för att gå till roten.
            </seg>
            <seg n="11b5f7cf">
              Min tredje fråga är följande. När det gäller småhus och bostadsrätter
              finns det ingen svart marknad, utan där fungerar det utan en svart
              marknad. Kan man se något orsakssamband där också? Det är min
              tredje fråga.
            </seg>
            <seg n="7150071e">
              Till sist vill jag säga något om det Mona Sahlin tog upp om att
              det ska vara lättare att hyra ut kanske en del av lägenhet. Det
              tycker jag är väldigt bra. Det har vi motionerat om i många år,
              och vi har hela tiden fått avslag på det. Vi ser det som ett sätt
              att kunna utnyttja bostäder mycket mer och få tillgängliga bostäder
              till exempel för studenter, där det också finns en bostadsbrist.
            </seg>
          </u>
          <note type="speaker" n="647dcfa9">
            Anf. 8 Samhällsbyggnadsminister MONA SAHLIN (s):
          </note>
          <u who="mona_sahlin_minister_2004" xml:id="i-aae6d9fc2a036e7e-2" n="63ca3f16" next="i-7b5d3ec3f1103c2e-2">
            <seg n="4c464f6a">
              Fru talman! Ewa Thalén Finné beskrev precis som jag också gjorde
              att planeringsförutsättningarna är oerhört viktiga. Beskeden om
              bostadsstöden och framtiden är förstås oerhört väsentliga för
              hur bostadsbyggandet kommer att se ut åren som kommer. Självklart
              ska regeringen precis som jag har sagt hela tiden lämna besked
              i mycket god tid. Vi ser nu över hela bostadsfinansieringssystemet
              för att verkligen komma till rätta med det och se om det till
              fullo är effektivt och främjar de syften som jag tror de flesta
              av oss här är överens om.
            </seg>
            <seg n="a14a2b42">
              Moderaterna vill också lämna besked på lång sikt. Ni vill i princip
              ta bort alla stödformerna. Det är ett tydligt besked. Men det
              är inte ett besked som skulle hjälpa bostadsmarknaden ett endaste
              dugg, absolut inte i Helsingforssregionen. Den stora skillnaden
              är en fråga om värderingar. Jag och delvis Nina Lundström har
              en annan grundsyn. Det vore vansinne att släppa marknaden helt
              fri om man har andra ambitioner när det gäller bostadspolitik
              än att det bara är marknaden som ska styra.
            </seg>
            <seg n="22b0eb9c">
              Bostadsrätten och hyresrätten har en väldig skillnad. Ewa Thalén
              Finné frågade om det. Bostadsrätten är en handelsvara. Vill man
              sälja en bostadsrätt är det den som betalar mest som köper den.
              Hyresrätten är inte en handelsvara. Den ska heller inte vara det.
              Det är min utgångspunkt för hela diskussionen.
            </seg>
            <seg n="fa650b9e">
              Däremot behöver vi förändra ett antal förutsättningar när det
              gäller hyresrätten. Hyressättningsformerna är ett exempel på det.
              Där upprepar jag igen att remisstiden nu går ut. Jag tror att
              det är i morgon. Vi bereder frågan skyndsamt. Vi ska självklart
              återkomma med förslag till riksdagen under nästa år. Jag kan inte
              i dag svara på vilket datum.
            </seg>
            <seg n="53f413d8">
              Nina Lundström tog upp frågeställningen om amnesti. Spontant
              känner jag mig mycket tveksam till om det verkligen är både ett
              rimligt och ett effektivt sätt. Jag har inte hört frågeställningen
              på det sättet förut som Nina Lundström nu tog upp. Vill hon ha
              ett spontant besked blir det: Nej, jag tror inte att det är rätt
              väg att gå. Ett antal av de andra sakerna som Nina Lundström nämnde
              tycker jag är intressanta att gå vidare med. Det får vi återkomma
              till i andra sammanhang.
            </seg>
          </u>
          <note n="46a75269">
            Anf. 9 EWA THALÉN FINNÉ (m):
          </note>
          <u who="mona_sahlin_minister_2004" xml:id="i-7b5d3ec3f1103c2e-2" n="63ca3f16" prev="i-aae6d9fc2a036e7e-2">
            <seg n="802ad701">
              Fru talman! Jag ska börja med att säga att det i dagsläget väl
              inte finns något parti i riksdagen som vill släppa allting helt
              fritt. Däremot finns det en problematisering av hyressättningssystemet.
              Hyressättningsutredningen har tagit upp det, och vi har skrivit
              om det i våra motioner.
            </seg>
            <seg n="0f15b291">
              Det mest väsentliga är att man gör en nyproduktion. Det har man
              även lagt fram förslag om. Det är enigt med till och med Hyresgästföreningen.
              Sedan tycker jag att man kanske går lite för långt. Det finns
              i dag inte någon som säger: Nu tar vi bort alla regler. En sådan
              marknad finns inte. Vi lever i ett rättssamhälle.
            </seg>
            <seg n="e948f0b5">
              Sedan blir jag förvånad när bostadsministern säger att det kommer
              besked om framtiden i mycket god tid. Vi har system som gäller
              till 2006. Det är snart nästa år. Hur kan man då tycka att man
              är ute i god tid? Sådant som ska vara klart 2007 och 2008 har
              man redan börjat planera för nu. Om man inte vet någonting om
              framtiden kommer man inte så långt i sin planering. Det brådskar,
              bostadsministern, om vi ska komma vidare.
            </seg>
          </u>
          <note type="speaker" n="12f879de">
            Anf. 10 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-9527815e873f63bf-1" n="001123f9">
            <seg n="945c3767">
              Fru talman! Jag kan konstatera att jag inte fick svar på några
              av mina tre frågor om orsakssambanden. Den första gällde att det
              byggs så få lägenheter och att det finns en bostadsbrist, och
              att det möjligtvis kan bero på att det finns en hyresreglering.
              Nu talar jag om hyresrätter.
            </seg>
            <seg n="7f82eafc">
              Den andra frågan gällde om det finns ett orsakssamband mellan
              att det finns svarthandel när det gäller hyresrätter och att hyran
              är reglerad. Människor är egentligen beredda att betala mer än
              vad man kan ta ut i hyra. Människor betalar de facto mycket mer.
              De betalar hundratusentals kronor svart. Lägger man ut det per
              månad är det ganska mycket mer de betalar för att komma över ett
              kontrakt.
            </seg>
            <seg n="7953b39f">
              Den tredje frågan gällde varför det inte finns svarthandel med
              bostadsrätter och småhus.
            </seg>
            <seg n="7ed31b6e">
              Hyran ligger under vad människor är beredda att betala; annars
              skulle människor inte betala svart. Det finns också en annan sida
              av det. Hyran ligger kanske för högt på vissa ställen. Hyresregleringen
              gör att de som förmodligen betalar för hög hyra får fortsätta
              att betala en alldeles för hög hyra.
            </seg>
            <seg n="8c906425">
              Vi moderater vill inte ha vilda västern. Vi vill fortfarande
              ha några regler som ska styra det hela. Men i dag är det mer eller
              mindre vilda västern med denna svart- och mygelmarknad. Det enda
              sättet att få en hyreslägenhet i Helsingfors är i princip om man
              har kontanter eller har kontakter. Det är så man får en lägenhet.
              Så vill inte jag att det ska vara.
            </seg>
            <seg n="3df19727">
              Man måste faktiskt titta på orsakerna till detta. Hyresregleringen
              är den stora orsaken till det. Det är politikerstyrda hyror som
              ligger lägre än vad människor är beredda att betala. Därför måste
              något göras åt det. Vi hoppas att det när remissvaren på utredningen
              kommer in snabbt kommer ett förslag som ändrar på hyresregleringen.
            </seg>
            <seg n="f10823a1">
              Jag är medveten om att vi moderater kanske vill gå lite längre
              än vad Mona Sahlin vill gå. Hon talar bara om nyproduktion. Jag
              tror att man måste göra någonting lite mer. Det måste man ta i
              en takt så att de som redan bor inte drabbas. Där tycker jag att
              man ska försöka hitta en lösning tillsammans där många partier
              är med. Det är vi beredda att medverka till från moderat håll.
            </seg>
          </u>
          <note type="speaker" n="d088b4d0">
            Anf. 11 Samhällsbyggnadsminister MONA SAHLIN (s):
          </note>
          <u who="mona_sahlin_minister_2004" xml:id="i-e6687065849bb530-0" n="63ca3f16">
            <seg n="4f534b12">
              Fru talman! Det är intressant att hela den frågeställning som
              nu upprepas av de två moderata riksdagsledamöterna, varför det
              är en sådan skillnad på marknaden när det gäller bostadsrätter
              och egnahem och när det gäller hyreslägenheter, visar att man
              i grunden tycker att det här ska vara en marknad. Vi har en marknad
              där man köper och säljer bostadsrätter och egnahem, men vi har
              det inte när det gäller hyreslägenheter och vill heller inte ha
              det. Det är det som är grundskillnaden i detta.
            </seg>
            <seg n="36128484">
              Moderaterna säger att det enda sättet i dag är att ha kontanter
              eller kontakter. Ja, vi har en annan diskussion här i kammaren
              om att stärka möjligheten till förmedling av lägenheter där Moderaterna
              säger blankt nej. Då är det en intressant fråga: Är ni beredda
              att vara med i diskussionen om att göra det mer möjligt att förmedla
              lägenheter också till dem som inte har vare sig kontanter eller
              kontakter men däremot har ett behov?
            </seg>
            <seg n="d9444b07">
              Det byggs faktiskt hyreslägenheter. Jag vill påpeka det, för
              det låter här som om ingen av de nybyggnationer som nu sker är
              hyreslägenheter. Det är inte sant. Det byggs hyreslägenheter.
              Men vi måste få fram fler, och det är ännu viktigare i de orter
              som vi nu pratar om.
            </seg>
            <seg n="99110155">
              Grundförutsättningen för hela denna handel med svarta lägenheter
              är förstås bristsituationen. Är det något vi är överens om är
              det detta. När det däremot gäller metoderna för att komma till
              rätta med bristen är det samma skillnad som det har varit i alla
              diskussioner vi har haft här i kammaren de senaste veckorna. Vi
              tycker i grunden olika.
            </seg>
            <seg n="6eecbd8c">
              På frågan om vi behöver förändra hyressättningssystemet är svaret
              tveklöst ja. Det hoppas jag få återkomma till så snart som möjligt
              under nästa år. Jag tycker att grundtankarna i Hyressättningskommitténs
              förslag är mycket intressanta. Det kommer ändå att bli möjligt
              att sätta en annan form av hyra när det gäller både gammalt bestånd
              och framför allt nyproduktionen. Den synen delar jag. Det är viktigt.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="f38eaaac">
            3 § Svar på interpellation 2004/05:168 om demografisk utmaning
            för arbetsmarknaden
          </note>
          <note type="speaker" n="d6796736">
            Anf. 12 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-1" n="25d95c2b">
            <seg n="53fcf99c">
              Fru talman! Mats Odell har frågat mig vilka åtgärder jag är beredd
              att vidta för att stimulera arbetskraftsdeltagandet och trygga
              den långsiktiga finansieringen av våra gemensamma välfärdssystem
              mot bakgrund av den demografiska utvecklingen.
            </seg>
            <seg n="e574b7b6">
              Fram till 2030 förväntas antalet personer i åldrarna 2064 år
              endast öka med några få procent. Samtidigt ökar antalet personer
              som är 65 år eller äldre med närmare 50 % enligt aktuella befolkningsprognoser.
              En sådan utveckling kommer att öka trycket på den skattefinansierade
              välfärden.
            </seg>
            <seg n="cfb06168">
              De flesta OECD-länder står inför liknande problem. I internationell
              jämförelse finns många länder som kan förvänta sig betydligt större
              demografiska omställningar än Sverige. De utmaningar som följer
              av en åldrande befolkning har därför analyserats i ett flertal
              olika sammanhang. Som påpekas i frågan är fler personer i arbete
              en viktig del av lösningen på problemet. Andra viktiga delar är
              sunda offentliga finanser och ett väl fungerande pensionssystem.
            </seg>
            <seg n="20b55e44">
              I de konvergensprogram som vi årligen skickar till EU-kommissionen
              beskrivs regeringens strategi för att möta den demografiska utvecklingen
              mer utförligt. Kommissionens bedömning är att de svenska offentliga
              finanserna är långsiktigt hållbara. Sverige ligger bra till i
              ett europeiskt perspektiv. Tillväxten är god och andelen sysselsatta
              hög i jämförelse med de flesta andra EU-länder.
            </seg>
            <seg n="2531518a">
              Grunden i regeringens politik för att tillgodose den framtida
              efterfrågan på välfärdstjänster utgörs av hög sysselsättning,
              sunda offentliga finanser och effektivt utnyttjande av de gemensamma
              resurserna. Genom överskott i de offentliga finanserna under de
              närmaste 1015 åren förbättras den offentliga sektorns finansiella
              ställning påtagligt. Överskottsmålet skapar på så sätt en buffert
              för att möta de påfrestningar som följer av en åldrande befolkning.
            </seg>
            <seg n="9c3fa605">
              Ett starkt offentligt sparande är en nödvändig, men inte tillräcklig,
              del i en strategi för att möta den demografiska utvecklingen.
              För att utveckla välfärden så att den klarar framtida krav behöver
              antalet personer i arbete öka. Fler personer i arbete skapar mer
              resurser i samhället som helhet och sänker samtidigt utgifterna
              för socialförsäkringssystemen.
            </seg>
            <seg n="d62b170c">
              För att kunna producera högkvalitativa välfärdstjänster även
              i framtiden måste den offentliga sektorn kunna rekrytera utbildad
              personal. Samtidigt är dagens personalsituation sådan att vi kan
              förvänta oss relativt stora pensionsavgångar det närmaste decenniet.
              Situationen ser olika ut i olika verksamheter och varierar också
              regionalt. Personalförsörjningen är dock generellt sett en stor
              utmaning de närmaste årtiondena.
            </seg>
            <seg n="24fdcd11">
              Regeringen vidtar därför en rad åtgärder för att stimulera arbetskraftsdeltagandet
              och arbetsutbudet. Den pågående inkomstskattereformen, med bland
              annat kompensation för den allmänna pensionsavgiften, syftar till
              att stimulera arbetsutbudet och sysselsättningen. Fullt genomförd
              kommer reformen att minska marginalskatten för låg- och medelinkomsttagare
              med ca 5 procentenheter. För att ytterligare stärka drivkrafterna
              till arbete har regeringen beslutat om en översyn av socialförsäkringarna,
              där särskilt fokus ska läggas på arbetslinjen.
            </seg>
            <seg n="fbc00369">
              Alla medborgares kompetens och arbetsvilja ska tas till vara.
              Arbetslinjen, att främja aktivitet i form av arbete eller utbildning,
              är en överordnad princip i regeringens sysselsättnings- och tillväxtpolitik.
              Den solidaritet som välfärdssamhället bygger på ger alla människor
              rätt till trygghet i livets olika skeden. Samtidigt innebär det
              också skyldigheter att ta till vara och utveckla sin arbetsförmåga
              och även att byta yrke eller söka arbete på en annan ort om det
              blir nödvändigt. Regeringen genomför en rad åtgärder för att stärka
              invandrarnas ställning på arbetsmarknaden.
            </seg>
            <seg n="a0b3bce8">
              Regeringen anser att det är betydelsefullt att äldre deltar på
              arbetsmarknaden högre upp i åldrarna. En viktig princip som ska
              gälla är att det ska löna sig att arbeta ända in till pensioneringen
              och att pensionen ska öka ju fler år man arbetar. Det nya pensionssystemet
              är utformat på detta sätt. Många lämnar emellertid arbetslivet
              innan den allmänna pensionsåldern är uppnådd, ofta via tjänstepensionsavtal
              eller via privata pensionslösningar. Dessa är i vissa avseenden
              skattemässigt gynnade. Regeringen har tillsatt en utredning för
              att se över beskattningen av tjänstepensioner och privata pensioner.
            </seg>
            <seg n="0291e410">
              Faktum är att de äldres arbetskraftsutbud har ökat starkt under
              senare år. Enligt arbetskraftsundersökningen ökade andelen sysselsatta
              i åldersgruppen 6064 år med mer än 8 procentenheter mellan 2000
              och 2003, från drygt 48 % till nära 57 %. Under samma period ökade
              antalet arbetade timmar per person i dessa åldrar med nästan 20
              %. Framför allt kvinnorna har kraftigt ökat sitt arbetskraftsutbud.
              Andelen sysselsatta och det genomsnittliga antalet arbetstimmar
              per person har aldrig varit så högt som det är i dag för kvinnor
              i åldrarna 6064 år. Detta innebär att den genomsnittliga pensionsåldern
              ökat med cirka ett halvt år sedan 2000.
            </seg>
            <seg n="a73becd9">
              Sysselsättningen kan också ökas i andra grupper. Antalet arbetslösa,
              undersysselsatta och latent arbetssökande motsvarar ca 335 000
              heltidsarbetande. Om målet att halvera sjukskrivningarna uppnås
              ökar antalet arbetstimmar motsvarande ca 200 000 heltidsarbetande.
              Om utlandsfödda personer i åldrarna 2064 år hade samma sysselsättningsgrad
              som svenskfödda skulle antalet sysselsatta öka med ca 120 000
              personer. Detta visar att potentialen för ökad sysselsättning
              är mycket stor.
            </seg>
          </u>
          <note type="speaker" n="85324dcb">
            Anf. 13 MATS ODELL (kd):
          </note>
          <u who="mats_odell_4baa8b" xml:id="i-dc40a2314673074f-0" n="a0221845">
            <seg n="d8a6feda">
              Fru talman! Först vill jag tacka Pär Nuder för svaret.
            </seg>
            <seg n="f5590c72">
              Sedan jag lämnade in min interpellation den 18 november har Pär
              Nuder själv på ett kraftfullt sätt på ett frukostmöte hos SE-banken
              den 1 december fört upp den här frågan på dagordningen ganska
              rejält. Hans sätt att göra det har lämnat en del frågetecken efter
              sig, och hans popularitet har väl inte ökat i alla läger.
            </seg>
            <seg n="c24a3746">
              I svaret sägs det att regeringen gör ett antal saker. Svaret
              följer en ganska klassisk socialdemokratisk modell. Han konstaterar
              för det första att andra länder har ännu större problem än vad
              vi har, för det andra att regeringen har satt upp ett mål och
              för det tredje att man har tillsatt ett antal utredningar.
            </seg>
            <seg n="1e9a196d">
              De åtgärder som Pär Nuder pekar på är inte särskilt konkreta.
              Jag är ganska förvånad över att han lyfter fram överskottsmålet,
              det offentliga sparandet och målet att halvera sjukskrivningarna.
              Samtliga dessa mål har misslyckats. Det gäller inte bara de ekonomiska
              målen, utan samtliga ekonomisk-politiska mål som regeringen har
              ställt upp i de senaste propositionerna har misslyckats. Det är
              inte mycket att framhålla som verkningsfulla åtgärder för de problem
              som tas upp i interpellationen.
            </seg>
            <seg n="8637a2c3">
              Vad gäller överskottsmålet noterar jag att Pär Nuder själv i
              en intervju i Affärsvärlden den 6 april ansåg att det kan finnas
              skäl att höja överskottsmålet för att bygga upp en buffert inför
              framtiden för att klara av demografin.
            </seg>
            <seg n="a469aee1">
              Nu talas det om en halvering av sjukskrivningarna, och det görs
              beräkningar i svaret som är ganska fantasifulla. De är teoretiska
              och grundar sig inte på något annat än målsättningar och utredningar
              som kommer i framtiden. Jag noterar att bägge de utredningar som
              Pär Nuder hänvisar till ska avlämnas efter valet 2006. Det så
              kallade köttberget får alltså vänta till efter valet 2006 för
              att få reda på vilket öde man går till mötes.
            </seg>
            <seg n="c4c2224a">
              Jag noterar att i ett stort antal intervjuer med Pär Nuder har
              rubrikerna varit: 40-talisterna ska betala. Det finns inte mycket
              av det i svaret. Därför vill jag faktiskt fråga Pär Nuder om han
              håller fast vid att mycket av den här problematiken ska lösas
              genom att de, som Pär Nuder säger i flera intervjuer, resursstarka
              40-talisterna ska betala. Har vi att se fram mot en särskild skatt
              för oss som är födda på 40-talet? Eller är det någonting som har
              skrinlagts i Regeringskansliet sedan de här förslagen har framförts
              ett antal gånger?
            </seg>
            <seg n="7c3257bf">
              Fru talman! Sammanfattningsvis är det slående att de konkreta
              förslagen till åtgärder lyser med sin frånvaro.
            </seg>
            <seg n="c669655b">
              Jag vill fråga Pär Nuder hur han ställer sig till det förslag
              som vi kristdemokrater har fört fram, nämligen att man skulle
              kunna sänka beskattningen för personer som har fyllt 65 år för
              att ytterligare stimulera arbetskraftsdeltagandet. Vi har finansierat
              ett förslag på en halvering, och vi är beredda att gå ännu längre
              för att stimulera ett sådant arbetskraftsdeltagande för dem som
              känner att det är viktigt att vara kvar på arbetsplatsen. Där
              har de mycket av sin gemenskap och bidrar till att vi klarar av
              våra gemensamma åtaganden i samhället.
            </seg>
            <seg n="140be543">
              Kan man tänka sig rätt till deltidsarbete efter fyllda 61 år?
              Kan man också tänka sig att förlänga rätten att få fortsätta arbeta
              till efter 67 år, som vi kristdemokrater har föreslagit? I ganska
              många andra länder, framför allt i USA, har man helt tagit bort
              det här taket. Jag tror att det skapar en större mental beredskap
              hos omgivningen om inte den här typen av administrativa hinder
              för arbetskraftsdeltagande är så starka som de är i dag.
            </seg>
          </u>
          <note type="speaker" n="cb48a5db">
            Anf. 14 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-2" n="25d95c2b">
            <seg n="fa11e3ac">
              Fru talman! Först och främst vill jag upprepa vad jag sade i
              mitt svar till Mats Odell. Det finns inga genvägar för att klara
              den utmaning som ligger framför oss. Vi måste öka sysselsättningen,
              vi måste fortsätta att hushålla med de offentliga finanserna på
              så sätt att vi bygger upp buffertar inför framtiden och vi måste
              vårda det pensionssystem som vi har en bred överenskommelse om
              i den här kammaren. Detta är grunden för att klara den utmaning
              som ligger framför oss.
            </seg>
            <seg n="1a3c6749">
              Jag blir lite bekymrad när jag hör Mats Odell säga att vi inte
              ska se vad andra länder har. Jag tycker faktiskt att oppositionen
              någon gång kunde uttrycka lite stolthet över Sverige och de framgångar
              som vi har haft i det här landet och över det bättre utgångsläge
              som vi har jämfört med andra länder. Sanningen är ju den att vi
              har en högre sysselsättning, högre kvinnlig förvärvsfrekvens,
              starkare offentliga finanser och ett pensionssystem värt namnet
              som den ena delegationen efter den andra kommer till Sverige för
              att studera. Allt detta borde vi väl kunna enas om över den så
              cementerade blockgränsen åtminstone någon gång i stället för att
              bara ägna oss åt det som Mats Odell gjorde i sin inledning, nämligen
              att försöka placera ansvaret än här, än där.
            </seg>
            <seg n="521e1acc">
              Men detta hindrar inte att jag är öppen för att diskutera ytterligare
              åtgärder. Vi måste hela tiden ligga i frontlinjen. Om vi så redan
              i dag är bäst i Europa måste vi försvara den positionen med ständigt
              nya åtgärder. Jag tror till exempel att det finns väldigt stora
              vinster att göra i offentlig sektor när det gäller att öka produktiviteten,
              men det är inte lika lätt som att öka produktiviteten i industrin.
              När man väl befinner sig i vården och omsorgen behöver man mänsklig
              omvårdnad, och det är inte särskilt lätt att mäta en produktivitetshöjning
              där. Men visst finns det betydande möjligheter att öka produktiviteten
              i den samlade offentliga sektorn, och därmed kan man få möjligheter
              till ökade välfärdstjänster.
            </seg>
            <seg n="cd1f5555">
              Men den riktigt stora intressanta diskussionen har vi framför
              oss. Vi är överens om att vi måste öka produktionen. Vi måste
              öka sysselsättningen för att klara den demografiska utmaningen.
              Där tror jag inte att vi skiljer oss särskilt mycket åt. Men sedan
              kommer nästa stora fråga. Vad väljer vi, ökad privat konsumtion
              eller ökad offentlig konsumtion? Ska vi välja lövtunna TV-apparater
              i vartenda vardagsrum, eller ska vi satsa våra gemensamma resurser
              på än bättre välfärdstjänster? Nästa val är frågan om hur dessa
              välfärdstjänster ska finansieras och produceras. Ska det ske offentligt
              eller privat? Ska det ske genom privata försäkringslösningar,
              eller ska vi försöka omfördela solidariskt?
            </seg>
            <seg n="ad4f9bdf">
              Fru talman! I slutändan kommer detta att bli en debatt och ett
              vägval som handlar om ökad satsning på än mer privat konsumtion
              eller offentlig konsumtion. Den debatten kommer vi socialdemokrater
              inte att tveka att ta ens ett ögonblick.
            </seg>
            <seg n="7ceeadb6">
              Men om Mats Odell har konkreta förslag på hur arbetsutbudet för
              de äldre ska kunna öka är jag den förste att lyssna på det.
            </seg>
          </u>
          <note type="speaker" n="1dbb2148">
            Anf. 15 MATS ODELL (kd):
          </note>
          <u who="mats_odell_4baa8b" xml:id="i-dc40a2314673074f-1" n="a0221845">
            <seg n="83f73e5b">
              Fru talman! Jag vill tacka Pär Nuder för den öppenheten. Jag
              nämnde exempelvis att sänka beskattningen för personer som har
              fyllt 65 år med målet att helt ta bort inkomstskatten, i alla
              fall den kommunala beskattningen. Människor som ligger under brytpunkten
              skulle kunna slippa att betala inkomstskatt om man fortsätter
              att arbeta. Svara gärna på om det är en rimlig tanke.
            </seg>
            <seg n="2f15b03a">
              Visst har vi ett bra pensionssystem som vi fem partier har enat
              oss om, och det vårdar vi ömt.
            </seg>
            <seg n="999774b8">
              Sedan talar Pär Nuder om att det gäller att öka sysselsättningen
              och vårda de offentliga finanserna. Det är ju han själv som bär
              ansvaret för att så inte sker för närvarande. Vi i oppositionen
              har hela tiden kritiserat den totala bristen på åtgärder annat
              än att sitta bakåtlutad och vänta på en internationell högkonjunktur.
              Andra länder har vidtagit ett stort antal kraftfulla åtgärder
              för att stärka sysselsättningen och den ekonomiska tillväxten.
            </seg>
            <seg n="7d56d52d">
              Det gäller att vårda de offentliga finanserna. Här lånar Pär
              Nuder 5 miljoner kronor i timmen samtidigt som vi har en väldigt
              stark konjunktur. Är det att vårda de offentliga finanserna? Vi
              kristdemokrater och övriga borgerliga partier har alltså ett mycket
              starkare finansiellt sparande än vad regeringen har. Vi vårdar
              de offentliga finanserna mer. Vi har också föreslagit och där
              svarar inte heller Pär Nuder att vi ska se över de överskottsmål
              som vi har. Det enda rimliga vore att ha ett balanskrav för staten
              över en konjunkturcykel. Det är ju i pensionssystemet, som vi
              gemensamt vårdar, som hela överskottet finns, medan det finns
              stora underskott i statens verksamhet även under en högkonjunktur.
              Det tycker jag Pär Nuder skulle vara mer oroad för än vad han
              för närvarande verkar vara.
            </seg>
            <seg n="8a0f3564">
              Sedan har vi detta att öka människors deltagande i arbetsliv
              när man är sjuk. Det förslag som ni har lagt fram kan visserligen
              öka produktiviteten. Det tror jag också. Det kommer att leda till
              en darwinistisk utsortering av svaga grupper på arbetsmarknaden,
              inklusive äldre personer. Det är alldeles rätt, Pär Nuder. Det
              kommer att öka produktiviteten när de människorna sorteras bort
              i småföretag, i större företag och inom den offentliga sektorn.
              Men det kommer inte att förbättra situationen för de människor
              de i helårsekvivalenter, som vi säger, cirka en miljon människor
              som redan i dag antingen är sjukskrivna, förtidspensionerade eller
              arbetslösa.
            </seg>
            <seg n="c745fae1">
              Där tycker jag att finansministern inte heller svarade på om
              det är 40-talisterna som ska betala. Ligger det någonting bakom
              alla de intervjuuttalanden som jag har tittat på och som Pär Nuder
              har gjort där rubriken har varit att 40-talisterna ska betala?
              Jag tror att det är tre eller fyra intervjuer där det har blivit
              journalistens rubrik. Har Pär Nuder övergett den tanken? Är han
              beredd att vidta andra åtgärder som ökar arbetsutbudet på det
              sätt som jag nämnde, exempelvis genom en sänkning av inkomstskatten?
              Man skulle till exempel kunna ge personer som har fyllt 61 år
              en lagstadgad rätt till deltidsarbete som gör det möjligt att
              vara kvar i arbete och trappa ned. Man skulle kunna ha en laglig
              rätt till detta. Det tror vi skulle vara en väldigt bra möjlighet
              att öka de äldres känsla för att stanna kvar på arbetsmarknaden.
            </seg>
            <seg n="167f7bb2">
              Fru talman! Slutligen finns det några uttalanden som Pär Nuder
              har gjort vid några tillfällen där han säger: Jag blir väldigt
              rädd för generationsmotsättningar den dagen Göran Persson blir
              ordförande för PRO. Jag är inte alldeles säker på att 80- och
              90-talister får det lätt att hävda sina intressen.
            </seg>
            <seg n="10bf8e50">
              På vilket sätt ska man förstå detta?
            </seg>
          </u>
          <note type="speaker" n="1081cfd6">
            Anf. 16 PATRIK NORINDER (m):
          </note>
          <u who="patrik_norinder_c2cfb9" xml:id="i-ce52989c8e1d29ee-0" n="1a0a0b80">
            <seg n="68c4c2e2">
              Fru talman! Jag får en känsla när jag hör Pär Nuders både första
              och andra inlägg av att Pär Nuder tar lite för lätt på problematiken
              framöver.
            </seg>
            <seg n="1b393d34">
              Mats Odell har i sin interpellation tagit upp att vi kommer att
              minska antalet arbetade timmar per invånare från 760 till 720
              timmar fram till år 2020. Det kanske inte säger så mycket, men
              det är ofantliga belopp det rör sig om. Skulle vi ha en oförändrad
              arbetstid skulle BNP öka med 180 miljarder kronor till år 2020.
              Drar vi ned detta till en barnfamilj med två vuxna och två barn
              skulle det innebära ungefär 36 000 kr för denna familj eller 3
              000 kr i månaden. Mats Odell är ju en mycket vänlig man och tog
              alltså en snäll siffra. Man skulle kunna gå tillbaka några år
              till, till år 2000. Då hade situationen blivit ännu värre. Då
              hade det rört sig om 52 000 kr eller över 4 000 i månaden.
            </seg>
            <seg n="2eecd5b3">
              Detta är vad vi har att se fram emot om ingenting görs, Pär Nuder!
              Socialdemokraterna verkar inte ha några bra modeller för att komma
              till rätta med hur vi ska öka arbetsutbudet.
            </seg>
            <seg n="0d239fd8">
              Jag ser några huvudspår i hur vi borde handskas med vår framtid.
              Ett är att vi måste ha fler arbetstillfällen. Vi måste alltså
              försöka få fler företagare och fler jobb i Sverige. Och det kanske
              inte handlar om, som Pär Nuder säger, att det bara eller till
              huvuddelen ska vara i den offentliga sektorn, utan det handlar
              om att skapa jobb i små och medelstora företag.
            </seg>
            <seg n="704e7941">
              Detta är ju det stora problemet med den socialdemokratiska politiken:
              Man har inte hittat några modeller för det. Man har inte gjort
              någonting åt de hinder och de pålagor som småföretagarna anser
              sig ha. Man lägger här till och med lök på laxen genom det nya
              sjukförsäkringsförslaget, som kommer att ge höga kostnader för
              företagarna. Inte kommer det att underlätta att få fler arbetstillfällen.
              Man har inte gjort någonting åt den regelbörda man talat om i
              så många år. Bara tomma ord har kommit fram från socialdemokratin.
              Man beskattar de små företagarna hårdare än de globala företagen.
              När det gäller tjänstesektorn, som vi vill ska växa, vägrar Socialdemokraterna
              att öppna för den enormt stora möjligheten att få fler arbetstillfällen
              genom de hemnära tjänsterna.
            </seg>
            <seg n="7e6d72b2">
              Vad satsar man då på? Nu lät det på Pär Nuder som om man skulle
              satsa på mer offentlig sektor.
            </seg>
            <seg n="53f923ec">
              Välfärden kommer till stor del att finansieras om vi kan få fler
              i arbete. Som Mats Odell sade är det en miljon människor som inte
              går till arbetet en vanlig vardag.
            </seg>
            <seg n="296ffc58">
              Även fler äldre måste komma i arbete. När jag läste Pär Nuders
              svar här blev jag lite bekymrad. Det lät som om man ska klämma
              åt dem som har fördelar. Pär Nuder skriver att tjänstepensionsavtalen
              i vissa avseenden är skattemässigt gynnade och att regeringen
              har tillsatt en utredning. Det är faktiskt tvärtom. De som har
              tjänstepension jag läste om detta i Dagens Nyheter på tåget hit
              i dag har sämre möjligheter till a-kassa och större problem. Tjänstepensionsreglerna
              gör också att 64-åringar tvingas sluta ett år tidigare än man
              skulle behöva för att inte pensionen ska drabbas. Det finns många
              saker.
            </seg>
            <seg n="854aa990">
              Jag skulle vilja fråga Pär Nuder: Vad är regeringens förslag
              för att få fler i arbete? I svaret kom det inte fram någonting.
              Hur ska man få fler äldre i arbete?
            </seg>
          </u>
          <note type="speaker" n="250263e5">
            Anf. 17 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-3" n="25d95c2b">
            <seg n="3e729ffc">
              Fru talman! Låt mig först ta upp de offentliga finanserna. Själva
              förutsättningen för välfärdssamhället är ju att vi har sunda,
              starka, stabila offentliga finanser. Jag kan lova Mats Odell:
              En socialdemokratisk regering kommer aldrig att tappa greppet
              om de offentliga finanserna. Vi har de starkaste offentliga finanserna
              i Europa tillsammans med Danmark och Finland. Vi vet av egen bitter
              erfarenhet vad det innebär när man släpper greppet om de offentliga
              finanserna. Vi vet vilka fruktansvärt förödande konsekvenser det
              får.
            </seg>
            <seg n="0c941b61">
              Mats Odell låter väldigt lik sig själv när han kritiserade regeringens
              budget som lades på riksdagens bord för några månader sedan. Då
              hette det att utgiftstak skulle komma att spräckas. Då målades
              den ena mörka bilden av Sverige efter den andra upp. Jag tror
              att Mats Odell kan sitta ganska lugn och betrakta utvecklingen
              framöver. Vi får väl se vem som får rätt om regeringen kommer
              att klara utgiftstaken, om de offentliga finanserna kommer att
              försämras eller förbättras. Låt oss vänta och se!
            </seg>
            <seg n="54bb70e8">
              Vi kritiserades väldigt hårt av Mats Odell och oppositionen i
              samband med att budgeten presenterades. Varför? Jo, därför att
              vi tillförde kommunerna betydande resurser, därför att vi tillförde
              småföretagen skattelättnader och därför att vi stärkte löntagarnas
              köpkraft genom kompensationen för de höjda egenavgifterna allt
              detta sammantaget för att bekämpa den öppna arbetslösheten.
            </seg>
            <seg n="ce8e8dfe">
              I oppositionens värld är den öppna arbetslösheten en restpost
              i kalkylen. Det får bli vad det blir. Vi tog mycket medvetet i
              anspråk en del av det överskott som vi hade arbetat upp för att
              tidigarelägga konjunkturuppgången på arbetsmarknaden. Vi har en
              konjunkturuppgång nu, men vi ser den ännu inte på arbetsmarknaden
              även om tecknen börjar komma. Vi är övertygade om att sysselsättningen
              kommer nästa år. För oss är arbetslösheten ingen restpost.
            </seg>
            <seg n="0fdc22cc">
              Om ingenting görs, säger Patrik Norinder. Vad vill Moderaterna
              göra för att öka arbetsutbudet? Jo, det är att sänka ersättningsnivåerna
              i de sociala försäkringarna. Nu är ni ju två mot en här, så ni
              kan väl prata ihop er om hur det blir med ersättningsnivåerna
              i framtiden. Det som för Patrik Norinder är svärdshugget för att
              lösa arbetsutbudet är ju såvitt jag förstått rätta mig om jag
              har fel någonting som Kristdemokraterna och Mats Odell motsätter
              sig. Men ni ska bilda en regering inte två regeringar, inte tre
              regeringar och inte fyra regeringar utan en regering. Berätta
              då hur det blir med ersättningsnivåerna, detta Columbi ägg i Moderaternas
              värld som kritiseras av kristdemokrater, folkpartister och andra.
              Berätta hur det blir med det!
            </seg>
            <seg n="a97e1907">
              Patrik Norinder talar dessutom om pålagor för företagarna. Jag
              vet inte hur noga Patrik Norinder har läst budgetpropositionen.
              Den ligger ju på riksdagens bord och ska beslutas, om jag inte
              missminner mig, i morgon. Där sänks arvs- och gåvoskatten med
              2,6 miljarder kronor. Visst skulle vi ha kunnat använda de pengarna
              till att höja pensionerna, till att förbättra villkoren för barnfamiljerna
              eller till fler poliser. Vi väljer dock att genomföra den reformen
              därför att vi tror att småföretagen är en så viktig motor i svensk
              ekonomi.
            </seg>
            <seg n="aa301ce2">
              På samma sätt kommer vi att reformera 3:12-reglerna med 1 miljard
              kronor. Visst skulle vi ha kunnat använda den miljarden någon
              annanstans i offentlig sektor där hålen är så många.
            </seg>
            <seg n="7f68e78c">
              Socialdemokraterna kommer att satsa på offentlig sektor, säger
              Patrik Norinder. Ja, skriv upp det! Vi kommer att satsa på offentlig
              sektor, på vården, skolan och omsorgen, i framtiden. Men i vår
              ekonomiska politik ryms bådeoch. Där ryms också satsningar på
              småföretagen, där de nya jobben kommer att komma i framtiden.
            </seg>
          </u>
          <note type="speaker" n="1d914556">
            Anf. 18 MATS ODELL (kd):
          </note>
          <u who="mats_odell_4baa8b" xml:id="i-dc40a2314673074f-2" n="a0221845">
            <seg n="0ae0343f">
              Fru talman! Socialdemokraterna kommer att satsa på offentlig
              sektor ja, med lånade pengar. Vår kritik av budgetpropositionen
              gäller inte lättnaderna i ägarbeskattningen och sådant som långsiktigt
              skulle kunna förbättra Sveriges tillväxtförutsättningar utan att
              ni köper sysselsättning för lånade pengar av AMS och andra i stället
              för att ge svenska företag goda tillväxtbetingelser. Det är där
              vår kritik ligger.
            </seg>
            <seg n="ca1ffc67">
              Pär Nuder berörde inte ens med ett ord min fråga om vilka generationsmotsättningar
              han ser framför sig. Han upprepar detta i ett antal intervjuer
              och nämner Göran Persson som PRO-ordförande som ett av de stora
              hoten när det gäller dessa motsättningar.
            </seg>
            <seg n="2b1aa2d7">
              Vad är det 40-talisterna kan förvänta sig framöver när de här
              utredningarna är klara, när avtalsförsäkringarnas gynnsamma villkor
              ska försämras och man alltså ska piska ut folk på arbetsmarknaden?
              Kan inte Pär Nuder ändå svara på om inte detta med morötter, att
              försöka locka människor genom att skapa goda förutsättningar att
              stanna kvar längre i arbete, kunde vara intressant?
            </seg>
            <seg n="0eb12b39">
              Mats Odell kan sitta lugn och betrakta utvecklingen framöver.
              Ja, tillsammans med Pär Nuder då. Att sitta och betrakta utvecklingen
              har ju varit regeringens recept, att vänta på en högkonjunktur
              som ska komma med armarna i kors vid maktens köttgrytor, i stället
              för att göra som den finska regeringen till exempel, som har vidtagit
              ett stort antal åtgärder som har vänt utvecklingen på ett remarkabelt
              sätt och skapat helt nya förutsättningar för de offentliga finanserna.
              Man avskaffar nu också förmögenhetsskatten. Det är den skatt som
              har drivit ut någonting mellan 500 miljarder och kanske upp till
              1 500 miljarder som hade kunnat vara riskkapital i Sverige för
              att skapa förutsättningar för att anställa de människor som nu
              står utanför arbetsmarknaden.
            </seg>
            <seg n="9af81638">
              Det är lite trist att Pär Nuder inte vill svara på frågorna,
              dels angående vad som väntar 40-talisterna, dels hur han vill
              åstadkomma lättnader som stimulerar människor att stanna längre
              kvar i arbete.
            </seg>
          </u>
          <note type="speaker" n="536bdf60">
            Anf. 19 PATRIK NORINDER (m):
          </note>
          <u who="patrik_norinder_c2cfb9" xml:id="i-ce52989c8e1d29ee-1" n="1a0a0b80">
            <seg n="e1c5ab36">
              Fru talman! Pär Nuder fortsätter sin skrytvals. Det är den vanliga
              socialdemokratiska skrytvalsen om starka offentliga finanser.
              Om Pär Nuder hade tagit till sig lite av vad jag sade hade han
              kunnat börja inse att vi har ett stort problem framför oss om
              vi inte gör någonting så att vi arbetar mer. Vi kommer att tappa
              180 miljarder kronor framöver om Socialdemokraterna fortsätter
              med nuvarande politik.
            </seg>
            <seg n="192b2fc2">
              Vad gäller arbetstillfällena lyssnade tydligen Pär Nuder inte
              till vad jag sade. Jag försökte tala om att man behöver ta bort
              hinder för att det ska komma nya arbetstillfällen. Det är bra
              att Socialdemokraterna äntligen har sänkt arvs- och gåvoskatten.
              Men när tänker Pär Nuder avskaffa förmögenhetsskatten? När tänker
              Pär Nuder ge lägre skatter till fåmansbolagen, 3:12-regeln? Förmögenhetsskatten
              gör att kapital i onödan försvinner ut ur landet. För att vi ska
              få fler jobb bör den avskaffas snarast.
            </seg>
            <seg n="c1f216ba">
              Pär Nuder har inte på något sätt talat om hur vi ska få fler
              äldre i arbete heller. Jag skulle vilja att han avslutar med att
              ta upp det.
            </seg>
            <seg n="1ba5b0f5">
              I den här debatten tycker jag att Pär Nuder bara har försökt
              gömma sig som vanligt och skryta. Det blir tomma ord hela tiden.
              Försök att komma med några ordentliga konkreta åtgärder i stället
              så att vi slipper tappa enorma mängder både jobb och pengar framöver,
              så att familjerna kan leva vidare och så att vi kan behålla en
              god välfärd.
            </seg>
          </u>
          <note type="speaker" n="33603105">
            Anf. 20 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-4" n="25d95c2b">
            <seg n="5510d99a">
              Fru talman! I skiftet mellan 1800- och 1900-talen fanns det 12
              stycken 100-åringar i Sverige, 1950 var de 43, år 2000 drygt 1
              000. Det är med andra ord hundra gånger vanligare att man blir
              100 år gammal i dag än det var för hundra år sedan. Detta är för
              mig ett mått, om något, på framgång för Sverige och välfärdssamhället.
            </seg>
            <seg n="e0376823">
              När jag lyssnar på debatten om demografin i Sverige får jag intrycket
              av att de som råkade födas på 40-talet är en stor börda för alla
              oss andra. Det var precis detta jag kritiserade på mötet på SE-banken.
              Men en sax på Sveriges Television kan klippa ut ett enda litet
              ord. Varsågod, Mats Odell. Jag känner till den uppgift Kristdemokraterna
              fick i Högfors. Ni ska dra runt dyngstacken. Det var ju den uppgiften
              ni fick där i Högfors. Det klär inte riktigt Mats Odell att ta
              den rollen.
            </seg>
            <seg n="57bc25b2">
              Jag tycker att det var en väldigt bra interpellation. Desto mer
              bekymrad blir jag när Mats Odell kliver upp i talarstolen och
              inte vill föra en saklig diskussion om de här problemen utan i
              stället håller sig till det manus som någon PR-byrå på stan kanske
              har skrivit, allt i syfte att fläcka ned socialdemokratin.
            </seg>
            <seg n="0b3da47b">
              Men låt mig sträcka ut en hand till Mats Odell så här i juletid.
              Jag kommer snart att tillkalla en grupp oberoende ekonomer som
              ska få skanna av alla konkreta förslag, inklusive dem som Kristdemokraterna
              har, på hur vi ska få fler äldre att stanna kvar längre på arbetsmarknaden.
              Vi ska lyssna till Kristdemokraternas förslag, men det handlar
              inte bara om de äldre. Det handlar också om hur vi ska få invandrare
              att komma in på arbetsmarknaden och hur vi ska få ungdomarna att
              tidigare komma ut på arbetsmarknaden. Det är väldigt viktigt.
              Jag är öppen för alla konkreta förslag. Låt de oberoende ekonomerna
              värdera förslagen. Sedan ska vi återkomma och förhoppningsvis
              föra en seriös diskussion om de här problemen.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="19f1e54d">
            4 § Svar på interpellationerna 2004/05:170 om hushållstjänster
            för äldre och 199 om hushållsnära tjänster
          </note>
          <note type="speaker" n="20543a96">
            Anf. 21 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-5" n="25d95c2b">
            <seg n="2c8f6979">
              Fru talman! Annelie Enochson har frågat mig om jag avser att
              verka för att äldres köp av hushållstjänster underlättas genom
              skattelättnader. Anna Grönlund Krantz har dessutom frågat mig
              om jag är beredd att tänka om och tänka nytt kring skattesänkningar
              för hushållsnära tjänster och möjligheten till nya jobb. De båda
              interpellationerna behandlar samma område, och jag väljer därför
              att besvara dem i ett sammanhang.
            </seg>
            <seg n="49c96228">
              Annelie Enochson lyfter bland annat fram minskat svartarbete
              som en fördel med en skattelättnad för köp av hushållsnära tjänster.
              Jag har i ett par frågesvar under hösten påpekat att det inte
              finns några enkla samband mellan förekomsten av svartarbete och
              skattetryckets storlek. Det är inte svartarbetets andel i en sektor
              som ska vara avgörande för skattetryckets nivå. Särregleringar
              i skattesystemet för att stimulera överföring av svart arbetskraft
              till vit är ett dyrt alternativ, och jag anser att det finns mer
              effektiva sätt att åtgärda problemet.
            </seg>
            <seg n="6efb5443">
              Regeringen har nyligen, den 9 december, i regleringsbrevet till
              Skatteverket givit verket i uppdrag att förbättra informationen
              till privatpersoner som köper legala hushållsnära tjänster. Skatteverket
              ska också genomföra ytterligare förenklingar som är befogade.
            </seg>
            <seg n="a88b8c64">
              Anna Grönlund Krantz hänvisar till erfarenheter från Finland,
              men det finns ännu ingen tillförlitlig utvärdering av dessa. EU-kommissionen
              har gjort en utvärdering av försöket med nedsatt moms för hushållsnära
              tjänster i några EU-länder. Mot bakgrund av de länderrapporter
              som ligger till grund för utvärderingen menar EU-kommissionen
              att det inte går att uppvisa några säkra sysselsättningseffekter
              av försöket.
            </seg>
            <seg n="c69473cb">
              Regeringens huvudlinje när det gäller skattesystemets utformning
              är att stimulera arbetsmarknadsdeltagande, arbetsutbud och sysselsättning
              med generellt gynnsamma regler snarare än att särreglera enskilda
              sektorer. Ett exempel på en sådan åtgärd är den pågående inkomstskattereformen
              med bland annat kompensation för den allmänna pensionsavgiften.
            </seg>
            <seg n="28c38ee4">
              Både Annelie Enochson och Anna Grönlund Krantz hänvisar också
              i sina frågor till det återinförda ROT-avdraget för byggnadsarbeten.
              Anna Grönlund Krantz anser att sänkt skatt på hushållstjänster
              är lika väl motiverat som sänkt skatt på byggnadsarbeten. Annelie
              Enochson anser att ROT-avdraget har stora svagheter eftersom det
              inte riktar sig särskilt tydligt till äldre. I detta sammanhang
              vill jag framhålla att ROT-avdraget infördes av helt andra skäl.
              ROT-avdraget är konjunkturpolitiskt motiverat och infördes som
              en temporär åtgärd för att motverka en hög arbetslöshet inom byggsektorn.
            </seg>
            <seg n="b835aaee">
              Avslutningsvis vill jag framhålla att jag anser att man i ljuset
              av den demografiska utvecklingen och ett framtida arbetskraftsbehov
              främst inom offentlig sektor, det vill säga vård, skola och omsorg,
              bör vara särskilt försiktig med särregleringar av denna sort.
            </seg>
            <seg n="eb4eb37a">
              Mot denna bakgrund är jag inte beredd att vidta några åtgärder
              inom skattesystemet för köp av hushållsnära tjänster.
            </seg>
          </u>
          <note type="speaker" n="7d4c8b21">
            Anf. 22 ANNELIE ENOCHSON (kd):
          </note>
          <u who="annelie_enochson_4aff48" xml:id="i-bd7e01a5e2436892-0" n="c04b92e2">
            <seg n="ca5098b3">
              Fru talman! Det har varit ett antal debatter här i kammaren om
              hushållsnära tjänster med skatteavdrag. Vi i alliansen tror att
              det skulle innebära ett positivt lyft för Sverige. En skattereduktion
              på 50 % på privatpersoners betalning av arbetskostnaden skulle
              hjälpa många äldre att få den hjälp de så desperat behöver. Att
              få hjälp med städningen hemma, att röja i trädgården och annat
              skulle göra det möjligt för fler äldre att kunna vara kvar i sin
              egen hemvana miljö och kunna få en ökad livskvalitet på ålderns
              höst. Låt mig förklara med några exempel varför införandet av
              ett RUT-system bara skulle få vinnare.
            </seg>
            <seg n="886a7eea">
              För det första skulle det göra svartjobb vita. Riksskatteverkets
              undersökningar visar att oredovisade inkomster, så kallade svartjobb,
              uppskattas till ca 60 miljarder kronor per år lyssna finansministern:
              60 miljarder per år. Hushållsnära tjänster utgör sannolikt en
              betydande del av dessa miljarder. Det är mycket pengar som statskassan
              går miste om för att man inte vill tänka kreativt. Dessutom skulle
              alla de som jobbar svart, framför allt kvinnor, med vårt förslag
              till skattereduktion börja arbeta vitt och få tillgång till förmåner
              i socialförsäkringssystemet.
            </seg>
            <seg n="fe6fef8c">
              För det andra ökar det antalet jobb. Exemplet från Finland som
              regeringen tyvärr har svårt att ta till sig visar att det har
              skapat nya jobb. Exempel finns också från andra länder som Frankrike
              där socialister och kommunister redan 1986 började med bidrag
              till hushållsnära tjänster. Sedan 1991 är systemet permanent med
              ett skatteavdrag på 50 %.
            </seg>
            <seg n="d79f5d57">
              Mellan 15 och 20 % av de franska hushållen köper hushållsnära
              tjänster från den legala sektorn. För hushåll där en av medlemmarna
              är över 65 år är andelen högre.
            </seg>
            <seg n="9285ed38">
              I Belgien införde år 2000 den socialistiske arbetsmarknadsministern
              ett system med betalcheckar för köp av hushållsnära tjänster.
              Hans målsättning med att införa systemet var att minska arbetslösheten,
              omvandla svarta tjänster till vita samt öka den kvinnliga förvärvsfrekvensen.
            </seg>
            <seg n="9715da29">
              Sedan 1999 finns ett gemensamt EU-projekt som är beräknat att
              pågå till 2005 och som syftar till att genom sänkt mervärdesskatt
              på arbetsintensiva tjänster som är lokala kunna öka sysselsättningen
              och minska den svarta sektorn. Sverige är av någon icke känd anledning
              inte med i detta projekt. Nio andra EU-länder valde att delta
              och att utnyttja denna möjlighet till sänkt moms på hushållsnära
              tjänster.
            </seg>
            <seg n="09eb5d12">
              Om nu inte regeringen vill lyssna på alliansen, lyssna då på
              ert eget folk från andra länder!
            </seg>
            <seg n="87084a0d">
              Jag vill fråga finansministern vad han menar med sin slutkläm
              i interpellationssvaret. Han säger att man i ljuset av den demografiska
              utvecklingen och ett framtida arbetskraftsbehov främst inom offentlig
              sektor bör vara särskilt försiktig med särregleringar av denna
              sort. Det är ju just på grund av den demografiska utvecklingen
              med alltfler äldre som vill bo kvar hemma som vi behöver skattelättnader
              för hushållsnära tjänster! Kan ministern förklara varför den svenska
              regeringen upplever att det är tvärtom och är så mycket mer negativ
              när det gäller hushållsnära tjänster än sina socialdemokratiska
              kolleger i Europa?
            </seg>
          </u>
          <note type="speaker" n="1add4e73">
            Anf. 23 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-2abe8481352247d9-0" n="e01903fa" next="i-230f304fbbcffa12-0">
            <seg n="3bc896a0">
              Fru talman! Jag tackar finansministern för svaren även om jag
              tycker att det är beklagligt att finansministern precis på samma
              sätt som sin företrädare helt avvisar tanken på att sänka skatten
              på hushållstjänster. I sitt svar avvisar finansministern ganska
              tydligt kopplingen mellan det ROT-avdrag som vi i riksdagen i
              bred enighet det måste man ändå säga röstade igenom i höst och
              den generella skattesänkning som vi från borgerligt håll vill
              se på hela hushållstjänsteområdet.
            </seg>
            <seg n="8c1a3f4e">
              Jag vill påstå att den kopplingen finns. Vi vet ju alla att 6070
              % av kostnaderna för en tjänst som hushållen köper utgörs av skatter
              och sociala avgifter. Jag skulle vilja påstå att det knappast
              är enbart Martin Timells populära inrednings- och renoveringsprogram
              som har gjort att svenskarna lägger golv och målar fondväggar
              ja, kanske inte just målar fondväggar men ändå reparerar sina
              trasiga väggpaneler. Det mesta av detta beror på att svenskarna
              inte har råd att ta in kvalificerade hantverkare, i alla fall
              inte om de tänker betala dem vitt.
            </seg>
            <seg n="22b83337">
              Detsamma gäller givetvis hushållstjänster i form av städning,
              fönsterputsning och golvboning. Annelie Enochson refererar till
              hur stor hela den svarta marknaden är. Men det finns till och
              med beräkningar av den svarta marknaden för hushållstjänster;
              man säger att den omsätter ungefär 3 miljarder kronor. Att omvandla
              den svarta marknaden till en vit marknad skulle kunna innebära
              många sköna slantar till finansministerns kassa och dessutom många
              nya vita jobb.
            </seg>
            <seg n="34c3efa4">
              I vårt östra grannland Finland, som ofta används som exempel,
              har socialdemokrater i en regeringskoalition för ett antal år
              sedan, först på prov men sedan mer permanent, infört ett avdrag
              för hushållstjänster. Till skillnad från den svenska regeringen
              låter man hushållen få sänkt skatt på samtliga tjänster som säljs
              till hushållen inte bara dem som i dagsläget inryms inom det så
              kallade ROT-avdraget.
            </seg>
            <seg n="c48da89f">
              Finansministern säger i sitt svar att det inte finns någon tillförlitlig
              utvärdering av vad det finska hushållsavdraget har inneburit.
              Jag kan hålla med finansministern de siffror som har kommit är
              preliminära. De visar förvisso att många nya företag har startat
              på området och att minst 8 000 personer i dag arbetar vitt med
              hushållstjänster i hemmen. Det är en siffra som förmodligen skulle
              kunna bli mycket större i Sverige, där den vita marknaden i dag
              består av en handfull företag som omsätter 150 miljoner kronor
              och ganska få konsumenter, för att vara riktigt ärlig. Det handlar
              om höginkomsttagare i våra storstadsregioner, som i dag har råd
              och möjlighet att köpa den här typen av tjänster.
            </seg>
            <seg n="d669f09a">
              53 % av svenskarna uppger dock att de är intresserade av att
              köpa hushållstjänsterna. Det skulle kunna lägga grunden för en
              marknad med många nya företag som kan generera många arbetstillfällen.
              Det är någonting som Sverige väl behöver och det tror jag att
              vi är överens om.
            </seg>
            <seg n="f3223532">
              Fru talman! Den del av finansministerns svar som jag fäste störst
              vikt vid är att han tycks vara intresserad av att följa utvecklingen
              i Finland. Därför skulle jag vilja passa på att fråga finansministern
              om han är beredd att ompröva sitt beslut om det finska exemplet
              skulle visa sig vara mycket framgångsrikt och ha genererat många
              nya jobb och företag i Finland.
            </seg>
          </u>
          <note n="a6b3757a">
            Anf. 24 INGER RENÉ (m):
          </note>
          <u who="anna_gronlund_krantz_9df4fb" xml:id="i-230f304fbbcffa12-0" n="e01903fa" prev="i-2abe8481352247d9-0">
            <seg n="8c0dce5e">
              Fru talman! Jag hälsar Pär Nuder välkommen till denna första
              RUT/ROT-debatt. Jag hade en liten förhoppning om att detta skulle
              vara den sista gången som vi sågs i det här sammanhanget, men
              jag tror att jag får skrinlägga den förhoppningen.
            </seg>
            <seg n="c8d05b32">
              Skatteavdrag för hushållstjänster har varit en succé i Finland.
              Skatteavdrag för hushållstjänster var också en succé i Kungälv
              under ett EU-försök för tio år sedan, finansministern. Eftersom
              finansministern tydligen inte kände till det ska jag be att få
              överlämna en slutrapport från försöket. Det är ett av de sista
              exemplaren jag har, så jag hoppas att det inte blir några nya
              byten på finansministerposten. Då kan jag inte överlämna fler.
            </seg>
            <seg n="185cd862">
              Succén i Finland har gjort livet lättare för främst barnfamiljer
              under 40 år och även för äldre personer, över 60 år. 20 % av befolkningen
              i Finland använder sig av möjligheten att med skatteavdrag köpa
              hushållsnära tjänster. Det har bildats ett imponerande stort antal
              företag. Det blir svindlande siffror om man räknar om detta till
              svenska förhållanden.
            </seg>
            <seg n="9cf1b136">
              Det finns tre faktorer som har betydelse i det här dramat. Vi
              vet att kombinationen yrkesarbete och hemarbete tär särskilt hårt
              på småbarnsföräldrar läs småbarnsmammor, kanske man ska säga om
              man inte har skygglappar på sig. Jag vet att det gäller pappor
              också, men om vi läser de siffror som finns vet vi att även hemarbetet
              fortfarande tyvärr i mycket stor utsträckning ligger på småbarnsmammornas
              axlar. Det är det första.
            </seg>
            <seg n="13f6c83c">
              Vi vet också att många äldre är ängsliga och bekymrade över att
              hemtjänsten inte räcker till. Det är det andra.
            </seg>
            <seg n="294bc050">
              Vi vet att många invandrare och jag säger fortfarande läs kvinnor
              arbetar svart enligt hemtjänstsektorn utan försäkringsskydd av
              något slag. Det är det tredje.
            </seg>
            <seg n="59b26804">
              För småbarnsmammor och småbarnsfamiljer, för de äldre och för
              invandrarkvinnor skulle alltså detta vara en mycket väsentlig
              reform
            </seg>
            <seg n="8582f82a">
              Nu verkar det som om Socialdemokraterna inte är helt överens
              inom partiet. En del är överens med den borgerliga alliansen och
              andra är överens med Pär Nuder, som det ser ut hittills. De socialdemokrater
              som talar mot ett så kallat RUT-avdrag verkar ha ett märkligt
              moralistiskt perspektiv. Det tycker jag är högst egendomligt om
              man jämför med diskussionen när det gäller ROT-avdragen. Då talades
              det inte alls om att det var förnedrande att sälja hjälp i hemmet
              i form av snickeri, måleri, att lägga golv eller någonting annat.
              Man talade om ROT-avdragen som ekonomiskt motiverade.
            </seg>
            <seg n="591d9ea6">
              Samma resonemang borde enligt min mening kunna föras när det
              gäller arbete inom sektorn hushållsnära tjänster. I det här fallet
              tycker jag att Socialdemokraterna uppvisar en elitistisk syn gentemot
              dem som arbetar inom städsektorn. Det är dags, Pär Nuder, att
              kräva respekt, makt, inflytande, skälig lön och normalt samhällsskydd
              också för dessa jobb.
            </seg>
            <seg n="ac953b93">
              ROT-avdragens jämställdhetseffekt, som man lovade när de var
              aktuella förra gången och som man inte har tagit fram, visar att
              kvinnoarbeten inte är lika mycket värda för Socialdemokraterna
              som arbeten med män.
            </seg>
            <seg n="6f9f6417">
              Kan finansministern nu redovisa jämställdhetsutfallet när det
              gäller ROT-avdraget det som var vid förra tillfället och hur man
              har beräknat det när det gäller dagens ROT-avdrag?
            </seg>
          </u>
          <note type="speaker" n="26acecb5">
            Anf. 25 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-6" n="25d95c2b">
            <seg n="c51f5717">
              Fru talman! Till att börja med är jag den förste att erkänna
              och uttrycka förståelse för de många barnfamiljer och de många
              äldre som har en betungande vardag. Jag vet precis vad som åsyftas.
            </seg>
            <seg n="b36ef34b">
              Men nu handlar debatten, om man ska kalla saker och ting vid
              deras rätta namn, om ifall vi ska sänka skatten. Jag är inte främmande
              för att sänka skatter om jag för det första har råd och om jag
              för det andra vet att det har en positiv effekt på samhällsekonomin
              i sin helhet.
            </seg>
            <seg n="d8aaad1e">
              I valet mellan de skattesänkningar som ni pläderar för har jag
              och regeringen kommit fram till att det är angelägnare att stärka
              löntagarnas köpkraft, att se till att småföretagarna får bättre
              villkor, att underlätta generationsskiften, att rensa upp i den
              snåriga djungeln av så kallade 3:12-regler. Det är mer angelägna
              skattesänkningar. Det är det första.
            </seg>
            <seg n="0106a6ab">
              Det andra är den principiella ekonomiska frågan: Är det rätt
              att subventionera viss typ av sysselsättning? Jag tror på marknadsekonomin.
              Jag tycker inte att staten i onödan ska subventionera viss typ
              av sysselsättning.
            </seg>
            <seg n="1ce4d4ae">
              Bara för att förekomma interpellanterna här gjorde man ett avsteg
              när det gällde ROT-avdraget, därför att det är en konjunkturpolitiskt
              motiverad åtgärd, tidsbegränsad, som kommer att falla bort. Men
              principiellt anser jag inte att statsmakterna ska subventionera
              viss typ av sysselsättning.
            </seg>
            <seg n="88d49505">
              När det gäller motiveringen för hushållsnära tjänster, Inger
              René, tänker jag aldrig någonsin moralisera över en viss typ av
              arbete. Jag vet att det i debatten har förekommit etiketter på
              den här typen av arbete. Någon sådan har jag aldrig tagit i min
              mun, därför att jag är den förste att erkänna att det arbete som
              utförs av inte minst många kvinnor i städbranschen är väl så viktiga,
              inte minst för oss alla andra som tar del av deras tjänster direkt
              eller indirekt.
            </seg>
            <seg n="d03d283d">
              Men jag kan inte förstå resonemanget om sänkta skatter för att
              komma åt svartarbete. Jag kan faktiskt inte förstå det på en moralisk
              grund. Vi vet ju vilka som betalar skatt. Är det några personer
              som har knappa marginaler? Är det i Bagarmossen man betalar svart?
              Är det i våra stora miljonprogramsområden som man anlitar svart
              arbetskraft? Nej, det tror jag inte att det är, utan det är många
              gånger familjer som borde ha råd att betala vitt precis som man
              betalar andra tjänster vitt.
            </seg>
            <seg n="f31c1180">
              Dessutom kan jag inte på ekonomisk grund, och här blir jag finansminister,
              förstå resonemanget att om man sänker skatten så växer inkomsterna.
              Det kallas dynamiska effekter. Vi har varit med om det där förr.
              Det är förödande att förlita sig på dynamiska effekter. Det kommer
              omedelbart att gröpa ur statsfinanserna om det resonemanget blir
              verklighet.
            </seg>
            <seg n="34e68ba1">
              Så till Anna Grönlund Krantz: Jag blev lite bekymrad över resonemanget,
              därför att Folkpartiet och Socialdemokraterna var överens om den
              stora skattereformen. Är det några som verkligen har värnat ett
              robust hållfast skattesystem med breda skattebaser, inte minst
              breda momsskattebaser, så är det Folkpartiet. Och är det några
              som är beroende av ett hållfast skattesystem ju fler undantag
              vi inför i skattesystemet, desto mindre hållfast blir det så är
              det de äldre. Det är de som efterfrågar välfärdstjänsterna mer
              än några andra.
            </seg>
            <seg n="e0e9e752">
              Nej, jag tänker inte införa en skattesänkning i det här fallet.
              Jag tror inte på subvention av viss typ av sysselsättning. Jag
              tror på marknadsekonomin.
            </seg>
          </u>
          <note type="speaker" n="3a0aa425">
            Anf. 26 ANNELIE ENOCHSON (kd):
          </note>
          <u who="annelie_enochson_4aff48" xml:id="i-bd7e01a5e2436892-1" n="c04b92e2">
            <seg n="e72ed45a">
              Fru talman! Tack finansministern.
            </seg>
            <seg n="e5385edb">
              Subventionera viss typ av sysselsättning, ja, det är ju det som
              era kolleger i Europa gör med mycket god effekt. Finland är vårt
              närmaste exempel.
            </seg>
            <seg n="1272b9a6">
              Det är samtidigt märkligt att finansministern skriver i sitt
              interpellationssvar att man kan göra särregleringar om det gäller
              en manlig sektor som byggsektorn. Byggjobbarnas arbetsmarknad
              är alltså viktigare än att hjälpa svartstäderskorna att arbeta
              vitt eller att äldre får hjälp med att klara sin vardag. Det är
              mycket märkligt av en socialdemokratisk minister att hävda den
              starkes rätt framför den svages.
            </seg>
            <seg n="fa010982">
              ROT-avdraget infördes alltså för att motverka arbetslöshet för
              stora starka män. Det är motiverat, hävdar ministern. Att de äldre
              eller barnfamiljer kan få hjälp i sina hem, att valfriheten ökar
              med ett utbud av servicetjänster, att levnadsglädjen ökar och
              att jämställdheten ökar betyder mindre för regeringen.
            </seg>
            <seg n="c45951c3">
              Men det finns nu andra socialdemokrater, som även Inger René
              sade, som tänker ett steg längre och ser till hela Sveriges framtid.
            </seg>
            <seg n="efb44f0a">
              Mats Hulth, Gun-Britt Mårtensson, Niklas Nordström, Eric Sundström,
              ja, det finns många socialdemokrater som klarsynt insett vad det
              skulle innebära för det svenska samhället, för barnfamiljer och
              för äldre, att kunna köpa bonära tjänster med skatteavdrag.
            </seg>
            <seg n="3b7cd249">
              Men för att skatteavdraget ska bli effektivt visar erfarenheter
              från andra länder, till exempel Danmark, att systemet måste vara
              stabilt över tiden och att det måste finnas en bred politisk förankring.
              Det ska också finnas ett brett fält av hushållsnära tjänster som
              i Frankrike. Det ska vara ett rimligt stort skatteavdrag, exempelvis
              5060 %. Och det ska vara ett enkelt och lättbegripligt system.
            </seg>
            <seg n="64588fec">
              Utifrån att jag ändå tror att det finns många hos Socialdemokraterna
              som är positiva till detta undrar jag vad finansministern och
              regeringen kan tänka sig att göra för att man ska kunna ställa
              sig bakom detta. Vilka frågor återstår? Man kan inte bara säga
              att det är moraliskt fel, för era socialdemokratiska kolleger
              runtom i Europa har ju infört detta. Har ni en annan moral än
              de övriga socialdemokraterna? Jag skulle vilja veta vilket principiellt
              fel det är att kunna hålla med sina kolleger i Europa.
            </seg>
          </u>
          <note type="speaker" n="830f8021">
            Anf. 27 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-2abe8481352247d9-1" n="e01903fa" next="i-230f304fbbcffa12-1">
            <seg n="419cd915">
              Fru talman! Det är glädjande att finansministern talar gott om
              skattereformen. Jag ber dock att få påminna finansministern om
              att Socialdemokraterna faktiskt har urholkat den skattereform
              som vi var överens om på ett antal punkter, men jag skulle se
              det som välkommet med en återställare. Men det kanske vi kan ta
              upp i en annan debatt.
            </seg>
            <seg n="476a8e9f">
              Finansministern säger också att han är beredd att göra skattesänkningar
              som leder till att stärka löntagarnas köpkraft och för att småföretagarna
              ska få bättre villkor. Det låter ju alldeles utmärkt. En sänkt
              skatt på just hushållstjänster skulle både stärka löntagarnas
              köpkraft och se till att småföretagarna får bättre villkor, för
              det är precis småföretagare det handlar om.
            </seg>
            <seg n="1da7cd80">
              Jag vill inte se debatten om sänkt skatt på hushållstjänster
              som en debatt som handlar om jämställdhet, vilket jag tycker att
              den ofta fokuseras på att handla om. Jag skulle vilja säga att
              det handlar om att öppna dörrar för många nya växande småföretag
              och också göra det möjligt för många arbetslösa att gå från arbetslöshet
              till ett arbete, många gånger då från ett svart arbete till ett
              vitt arbete.
            </seg>
            <seg n="50ed3d8a">
              Från borgerligt håll har vi, precis som Annelie Enochson tidigare
              har sagt, försökt få igenom en 50-procentig skattereduktion för
              hushållstjänster som skulle ge ungefär en halvering av det vita
              timpriset. Det är något som skulle göra att den här marknaden
              öppnade sig för normalkonsumenter. Det skulle vara möjligt för
              vanliga svenssonfamiljer att köpa den här typen av tjänster. Det
              skulle då få positiva effekter i form av jobb och företagande.
            </seg>
            <seg n="b1e91be3">
              Finansministern säger att han inte vill tappa skatteintäkter
              och därför inte känner sig beredd att införa det här. Men om man
              sänker skatter för en sektor som omsätter 150 miljoner kronor
              behöver man knappast räkna med några större dynamiska effekter.
              Det är alltså väldigt små skatteintag på den här sektorn i dagsläget.
            </seg>
            <seg n="e9283f08">
              Fru talman! Jag måste säga att jag tycker att det är glädjande
              att finansministern försöker att hålla debatten på en sansad nivå.
              Jag tycker att vi tyvärr har haft ett antal diskussioner om just
              hushållstjänster som har hamnat på en nivå som inte alls har varit
              acceptabel.
            </seg>
            <seg n="74fd9d89">
              Jag skulle avslutningsvis vilja ställa en fråga till finansministern.
              Han säger att han inte tror på subventioner av en viss typ av
              tjänster. Det är ju en god princip. Men då skulle jag vilja fråga:
              Avser finansministern då att aldrig mer återkomma med några fler
              ROT-avdrag eller liknande? Det är ju faktiskt en subvention av
              en viss typ av tjänster, även om det bara är för en begränsad
              tidsperiod.
            </seg>
          </u>
          <note n="a2ace4c8">
            Anf. 28 INGER RENÉ (m):
          </note>
          <u who="anna_gronlund_krantz_9df4fb" xml:id="i-230f304fbbcffa12-1" n="e01903fa" prev="i-2abe8481352247d9-1">
            <seg n="7fc95e5d">
              Fru talman! När det gäller den här frågan målade den förre finansministern
              Bosse Ringholm och också Socialdemokraterna in sig i ett hörn.
              Kliv ur, Pär Nuder. Jag är alldeles säker på att på det ena eller
              andra sättet kommer, om inte annat, hemtjänstens relativa nedmontering
              att ge möjlighet för RUT-avdrag så småningom.
            </seg>
            <seg n="fd2a6bea">
              Socialdemokraterna är också, som vi hörde, ett splittrat parti
              när det gäller att genom skatteavdrag göra svarta jobb vita. Man
              går inte heller i takt med svenska folket.
            </seg>
            <seg n="146411e7">
              Vår Bostad presenterade för fyra år sedan en Sifoundersökning
              som visade att sex av tio var positiva till skattesubventionering
              av hemtjänster. Och Rapport redovisade för bara några veckor sedan
              en undersökning som visade att varannan svensk var beredd att
              köpa hemnära tjänster på samma villkor som man har i Finland om
              sådana infördes här i Sverige.
            </seg>
            <seg n="c059797e">
              Tänk om, finansministern, för småbarnsföräldrarnas skull, såväl
              pappor som mammor! Tänk om för de äldres skull, och tänk om kanske
              framför allt för många invandrarkvinnors skull!
            </seg>
          </u>
          <note type="speaker" n="4379bcac">
            Anf. 29 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-7" n="25d95c2b">
            <seg n="d0c2ccb0">
              Fru talman! Annelie Enochson talade om och refererade till en
              artikel av några socialdemokrater som visade hur starkt växande
              den privata tjänstesektorn hade varit. Det är helt rätt. Man behöver
              inte vara professor i nationalekonomi för att se hur den privata
              tjänstesektorn har vuxit i Sverige. Det är i mångt och mycket
              den som bär den kommande sysselsättningsökning som vi nu ser framför
              oss. Men det intressanta är att dessa nya jobb i den privata tjänstesektorn
              är en rad olika typer av arbeten. De har inte tillkommit beroende
              på några skattesubventioner, utan de har tillkommit därför att
              det finns en efterfrågan. Och när det finns en efterfrågan formas
              ett utbud och en marknad skapas.
            </seg>
            <seg n="e5a36010">
              Ni vill från den borgerliga oppositionen märk väl, den borgerliga
              oppositionen subventionera en viss typ av sysselsättning. Ni har
              säkert vällovliga motiv för detta. Men jag konstaterar att ni
              säger en sak i teorin och att ni säger en annan sak här och nu.
            </seg>
            <seg n="4054bade">
              Anna Grönlund Krantz frågade mig om jag aldrig någonsin kommer
              att lägga fram ett förslag om ROT-avdrag på riksdagens bord. Man
              ska vara väldigt försiktig med att måla ut några löften om att
              man aldrig någonsin mer ska göra något. Men så mycket kan jag
              lova som att jag kommer att vara väldigt försiktig när det gäller
              att subventionera vare sig byggnadsverksamhet, hushållsnära tjänster
              eller någonting annat. Jag tror inte på den ekonomisk-politiska
              modellen helt enkelt.
            </seg>
            <seg n="281a8a63">
              När det gäller den här frågan i ett större perspektiv tackar
              jag Anna Grönlund Krantz för hennes kommentar om en sansad nivå
              på debatten. Jag tycker också att den här diskussionen har haft
              övertoner. Inte minst framställs det i debatten som att det är
              så svårt att göra rätt för sig när man väl vill göra det. Man
              behöver ju inte betala svart. Man kan anlita någon med A-skattsedel.
              För att göra detta uppenbart och tydligt för fler uppdrog regeringen
              på mitt förslag i förra veckan åt Skatteverket att bättre sprida
              informationen om att det faktiskt går att göra rätt för sig och
              att vara laglydig. Man behöver inte betala svart. Det gäller även
              på detta område.
            </seg>
            <seg n="930d35da">
              Jag tror gott om svenska folket. Jag tror gott om många barnfamiljer
              som har det tufft och behöver ett handtag i sin vardag. Om de
              vill köpa den här tjänsten finns den möjligheten. Men vi ska inte
              gå omvägen över att subventionera. Då har vi betydligt bättre
              verktyg att använda för att få i gång efterfrågan totalt sett
              i ekonomin att sprida skattesänkningar över sektorer som är betydligt
              större och bredare, att stärka löntagarnas köpkraft i sin helhet,
              inte bara för dem som utnyttjar och köper en viss tjänst.
            </seg>
            <seg n="56398a89">
              Jag fortsätter gärna att diskutera den här frågan, sansat eller
              ej. Men jag har inga planer på att subventionera en viss typ av
              sysselsättning.
            </seg>
          </u>
          <note type="speaker" n="5d569f6a">
            Anf. 30 ANNELIE ENOCHSON (kd):
          </note>
          <u who="annelie_enochson_4aff48" xml:id="i-bd7e01a5e2436892-2" n="c04b92e2">
            <seg n="da915a8a">
              Fru talman! Jag vill också tacka för en öppen och lyssnande debatt,
              finansministern. Det kändes bra.
            </seg>
            <seg n="4a796321">
              Jag vill påpeka att Finland nu går ett steg vidare och har i
              sin budgetdebatt övervägt att barn ska få dra av för hemservice
              för sina åldrande föräldrar, allt för att underlätta för de äldre.
            </seg>
            <seg n="82a9753b">
              På nätet hittade jag ett intressant uttalande från HSB-stämman
              2004. Då sade statsrådet Pär Nuder följande:
            </seg>
            <seg n="67aa73f4">
              Nu behövs en allvarlig diskussion om tjänster i det egna hemmet.
              Det är viktigt att vi nu tar en diskussion på allvar om bonära
              tjänster. Den demografiska utvecklingen framställs ofta som ett
              problem, men det är samtidigt en fantastisk samhällsutveckling.
              Men visst är det så att färre ska ta hand om alltfler, något som
              vi måste ta i beaktande. Jag är rädd för att vi annars skapar
              en generationsmotsättning. Och jag är orolig för den dag Göran
              Persson tar över som ordförande i PRO. Då gäller det att hålla
              i hatten för oss 60-, 70- och 80-talister.
            </seg>
            <seg n="c0f6bd73">
              Vad som har hänt mellan HSB-stämman och denna interpellationsdebatt
              är att samordningsministern har blivit finansminister. Min fråga
              blir om finansministern fortfarande står för de åsikter som samordningsministern
              framförde på HSB:s förbundsstämma, och i så fall hur ministern
              ska leva upp till detta.
            </seg>
            <seg n="01ce386c">
              Statsrådet Nuder sade då också: Befolkningsutvecklingen kommer
              att göra det nödvändigt att diskutera dessa frågor på ett annat
              sätt än i dag.
            </seg>
            <seg n="92d564f1">
              Det gäller just de bonära tjänsterna.
            </seg>
          </u>
          <note type="speaker" n="325c84e9">
            Anf. 31 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-1745d6432ef7d488-0" n="e01903fa">
            <seg n="5a92f6ae">
              Fru talman! Marknaden för hushållens köp av tjänster har ökat.
              Det kan vi lätt konstatera. Däremot kan vi också se att marknaden
              för hushållen av just hushållstjänster inte har ökat så särskilt
              mycket, vilket kanske är ganska lätt att förstå med tanke på de
              höga skattekilar som råder på området.
            </seg>
            <seg n="622b4da9">
              Vi vet trots allt att omkring 50 % av svenskarna efterfrågar
              den här typen av tjänster men tycker i dagsläget att det är för
              dyrt. Det skulle alltså finnas en möjlighet att faktiskt få en
              marknad på det här området om man bara klarade av att sänka skatteuttaget.
            </seg>
            <seg n="a2f5c873">
              Det är bra att finansministern har aviserat att det kan bli lättare
              att betala skatt. Jag skulle väl inte påstå att det är så himla
              svårt att köpa den här typen av tjänster vitt. Problemet är att
              det är dyrt. Många hushåll har inte de marginaler som krävs för
              att kunna köpa städning, tapetsering eller vad det nu kan vara.
            </seg>
            <seg n="9ad7d3a5">
              Finansministern återkommer till att han vill sänka skatterna
              generellt och att han vill skapa utrymme för hushållens konsumtion.
              Och visst tycker jag att det är väldigt positivt om man sänker
              inkomstskatterna. Men om man ska kunna sänka inkomstskatterna
              till en sådan nivå att hushållen har råd att köpa den här typen
              av tjänster då har finansministern ett väldigt digert arbete att
              göra. Och jag skulle givetvis välkomna ett sådant förslag. Men
              förmodligen skulle det skapa betydligt större hål i finansministerns
              budget.
            </seg>
            <seg n="6fc9cfb3">
              Det som är positivt med det förslag som vi kommer med från borgerligt
              håll är att det inte är särskilt dyrt. Och finansministern har
              gång på gång sagt att det här är någonting som vi från borgerligt
              håll vanligtvis inte för fram. Men jag vill ändå att finansministern
              ska notera att det i alla fall är något som vi från borgerligt
              håll är beredda att finansiera vid en borgerlig valseger efter
              valet 2006.
            </seg>
          </u>
          <note type="speaker" n="15bf4443">
            Anf. 32 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-8" n="25d95c2b">
            <seg n="57005979">
              Fru talman! Annelie Enochson, det är ingen skillnad på samordningsminister
              Nuder och finansminister Nuder. På HSB-stämman talade jag inte
              om att vi skulle subventionera några bonära tjänster. Däremot
              är jag den förste att erkänna att vi behöver diskutera hushållsnära
              tjänster. Men grundfrågan är om vi ska subventionera. Och med
              en drucken papegojas envishet och med risk för att bli tjatig
              måste jag säga att vi har lite ombytta roller här subventionsivrarna
              där och marknadsekonomen här. Men jag tar på mig den rollen därför
              att jag inte tror på att subventionera viss typ av sysselsättning.
            </seg>
            <seg n="400826bf">
              Anna Grönlund Krantz, om skattekilarna är så höga, varför är
              de så otroligt besvärande just på det här området? Jag är inte
              så säker på att den där efterfrågan är så stor som dessa undersökningar
              ger vid handen. Enligt de marknadsekonomiska principer som jag
              vet att ni står för skulle det uppstå en marknad med ett utbud
              som skulle vara anpassat till den väldigt stora efterfrågan som
              ni talar om. Varför är skatterna så väldigt besvärande just på
              det här området? Vi har ju råd att köpa en massa andra tjänster
              vitt, varför ska vi inte subventionera dem?
            </seg>
            <seg n="8af8b9e8">
              Jag känner att argumenten börjar återkomma. Men jag är den förste,
              som sagt, att fortsätta att diskutera dessa frågor.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="0b0e012d">
            5 § Svar på interpellation 2004/05:171 om fastighetsskatt för
            äldre
          </note>
          <note type="speaker" n="76c7ac49">
            Anf. 33 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-9" n="25d95c2b">
            <seg n="c6010b36">
              Fru talman! Per Landgren har frågat mig hur jag avser att verka
              för att äldres skattebörda vad gäller fastighetsskatten lättas.
            </seg>
            <seg n="d554f00b">
              Som Per Landgren mycket riktigt påpekar finns i dag en begränsningsregel
              för fastighetsskatt och en begränsningsregel för förmögenhetsskatt.
              Begränsningsregeln för fastighetsskatt innebär att i normalfallet
              ska ingen behöva betala mer än 5 % av den samlade hushållsinkomsten
              i fastighetsskatt. Förhållandet mellan tillgodoräknad skattereduktion
              för fastighetsskatt och den fastighetsskatt som påförts för permanentbostaden
              avgör hur stor reduktion som ska tillgodoräknas för förmögenhetsskatten.
              Om skattereduktionen för fastighetsskatt utgör till exempel en
              tredjedel av den påförda fastighetsskatten ska skattereduktionen
              för förmögenhetsskatten uppgå till ett belopp som motsvarar en
              tredjedel av den förmögenhetsskatt som hänförs till permanentbostaden.
              Dessa begränsningsregler är utformade så att de ska omfatta bland
              annat dem som Per Landgren avser i interpellationen, det vill
              säga pensionärer med låg inkomst och högt taxerade fastigheter.
            </seg>
            <seg n="9d57b179">
              Jag vill framhålla att i budgetpropositionen för 2005 har regeringen
              föreslagit en höjning av fribeloppet för att betala förmögenhetsskatt
              för sambeskattade par. Fribeloppet föreslås bli höjt från 2 till
              3 miljoner kronor. Detta kommer att innebära stora lättnader för
              dem som i dag betalar förmögenhetsskatt på grund av att de äger
              ett småhus.
            </seg>
            <seg n="33b4627b">
              Som framgår av vad jag sagt har det vidtagits en rad åtgärder
              för att begränsa uttaget av skatt för dem som har låga inkomster.
              Jag kommer att fortsätta att följa utvecklingen men är för dagen
              inte beredd att ge några ytterligare besked.
            </seg>
          </u>
          <note type="speaker" n="26dcd822">
            Anf. 34 PER LANDGREN (kd):
          </note>
          <u who="per_landgren_4f4db0" xml:id="i-44db265e57e5ae77-0" n="e03f557b">
            <seg n="ab623faf">
              Fru talman! Jag får tacka finansministern för svaret. När jag
              gått igenom det har jag sett en uppräkning av sådant som jag själv
              delvis i utredningssammanhang har varit med om att bereda, även
              om utredningarna inte alltid har varit eniga.
            </seg>
            <seg n="080c10d4">
              Det låter som om finansministern menar att begränsningsregeln
              nu för fastighetsskatten och för förmögenhetsskatten löser skatteproblemen
              i det här sammanhanget alltså för, som min interpellation gäller,
              de äldre. Men jag skulle vilja att finansministern tänkte efter
              lite grann och funderade på vad begränsningsregeln och de andra
              regler som tagits fram dämpningsregler och regler inom begränsningsregeln
              egentligen är tecken på, bevis på.
            </seg>
            <seg n="a48c6c00">
              Hela den här beskattningen eller låt säga skatten på fastigheter
              har genom åren visat sig inte stå upp mot den skatterättsliga
              principen skatt efter bärkraft. De människor som jag här fokuserat
              på är äldre. Men det är inte bara äldre som tidigare har tvingats
              från hus och hem på grund av fastighetsskatten och på grund av
              att deras löpande inkomster varit för låga, utan det gäller även
              äldre som så att säga klarar hushållsinkomstgränsen på 600 000
              kr.
            </seg>
            <seg n="a1f72599">
              Tycker finansministern att det är rimligt även för låginkomsthushåll
              att 5 % av hushållsinkomsten ska gå till fastighetsskatt och kanske
              ytterligare 5 % på grund av att fastigheten är så pass högt värderad
              oavsett inkomsten för förmögenhetsskatten? Det är alltså fråga
              om 10 % av den samlade hushållsinkomsten. Jag föreställer mig,
              fru talman, att finansministern också kan tänka sig hur en hushållsinkomst
              kan vara uppdelad. Låt säga att det gäller två äldre människor.
              Kanske finns det också någon yngre ogift i hushållet. Där ska
              det delas upp, fördelas, kanske på husets verklige ägare eller
              verkliga ägare, om de är två.
            </seg>
            <seg n="a9a361f6">
              Ingenting sägs heller, fru talman, i finansministerns svar om
              marginalproblemen då höjd pension eller någon annan höjning som
              en del av inkomsten leder till en marginaleffekt på 10 %.
            </seg>
            <seg n="ff50f855">
              Sedan har vi problematiken med äldre och sommarstugor. I och
              för sig skulle jag lika gärna kunna säga löntagare och sommarstugor,
              eller mindre bemedlade människor som kanske bor i ett hyreshus
              i ett förortsområde gäller det Göteborg bor man kanske i Angered
              och har en sommarstuga på Tjörn eller barn till kustbefolkningen
              och sommarstugor. Sommarstugorna behöver inte vara några palats,
              men de råkar ligga på fel ställe. Det här gäller inte dem. Ska
              de inte ha någon rätt eller möjlighet till sommarvistelse, något
              som de kanske haft i släkten jag vet inte hur länge?
            </seg>
            <seg n="75e387b3">
              Ta tag i den här skatten och gör något rejält av den, för den
              är inte legitim! Men det kommer vi senare till.
            </seg>
          </u>
          <note type="speaker" n="c77e7353">
            Anf. 35 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-10" n="25d95c2b">
            <seg n="9324cbbf">
              Fru talman! Vi har höga skatter i Sverige inte därför att vi
              per definition tycker om höga skatter utan därför att vi tycker
              så väldigt mycket om det välfärdssamhälle som vi har byggt upp
              i Sverige. Vi behöver ha ett högt skatteuttag för att kunna ha
              en generös välfärd.
            </seg>
            <seg n="a389eb8f">
              När jag lyssnar av opinionen i Sverige är det inte krav på mindre
              välfärd eller på en sämre välfärd, utan det är krav på raka motsatsen
              som kommer till uttryck: än bättre här, än högre där, än utbyggt
              där. Allt detta kostar. Det är därför som vi har skatter, och
              det är därför som vi har de höga skatter som vi har.
            </seg>
            <seg n="87ca07cc">
              Jag ifrågasätter inte Per Landgrens uppriktiga engagemang för
              de äldres situation. Men jag misstänker någonting annat, nämligen
              att Per Landgren tycker illa om fastighetsskatten som skatt över
              huvud taget. Det är väl det som debatten egentligen borde handla
              om. Här har vi ju en skatt som inbringar runt 25 miljarder kronor
              till statskassan pengar som vi anställer poliser för, pengar som
              vi skickar ut till kommunsektorn så att man kan anställa fler
              förskollärare, pengar som vi använder till att höja barnbidrag
              och till allt annat som våra skatter går till.
            </seg>
            <seg n="fed07fc8">
              Debatten borde handla om vilka typer av skatter vi ska ha. Inom
              ramen för det kan vi sedan naturligtvis föra en teknisk diskussion
              om hur vi ska underlätta för vissa specifika grupper.
            </seg>
            <seg n="304355e8">
              Precis som jag redovisat i mitt svar har vi helt nyligen genomfört
              betydande och viktiga förändringar i samspelet mellan förmögenhetsskatt
              och fastighetsskatt för att underlätta just för de grupper som
              Per Landgren talar om i sin interpellation.
            </seg>
            <seg n="2d4026fc">
              Det är klart att en enskild skatt som fastighetsskatten måste
              vara utformad på ett sådant sätt att människor uppfattar den som
              rimlig. Det är därför som regeringen har genomfört de här förändringarna.
              Men det jag, som sagt, misstänker är att Per Landgren inte vill
              ha någon fastighetsskatt över huvud taget. Därmed skapar han ett
              hål i den statsbudget som just nu ligger på kammarens bord detta
              med förödande konsekvenser för den välfärd som alltfler efterfrågar
              och vill ha alltmer av.
            </seg>
            <seg n="3486f995">
              Svaret om hur vi löser välfärden i framtiden är alltså inte att
              vi ska avskaffa en stor och viktig skattebas, därtill en skattebas
              som i motsats till andra skatter är stabil, som inte utsätts för
              internationell konkurrens utan som finns här i Sverige.
            </seg>
            <seg n="c473650d">
              Jag är inte främmande för att diskutera hur skattesystemet i
              sin helhet ska se ut, inte minst i ljuset av den internationella
              konkurrens som vi alltmer utsätts för och i ljuset av EU-medlemskapet,
              men det är en annan diskussion. Vi ska vara väldigt aktsamma om
              de skatter vi har som inte är utsatta för internationell konkurrens.
            </seg>
          </u>
          <note type="speaker" n="78f81464">
            Anf. 36 PER LANDGREN (kd):
          </note>
          <u who="per_landgren_4f4db0" xml:id="i-44db265e57e5ae77-1" n="e03f557b">
            <seg n="33ed433d">
              Fru talman! Jag kan hålla med om stora delar av det som finansministern
              säger, och jag kan också avliva finansministerns misstanke. Att
              jag skulle vara ett slags principiell motståndare till fastighetsbeskattning
              över huvud taget är alltså fel. Här handlar det om en skatt som
              faktiskt har löpt amok. Vi kan, hade jag tänkt, i nästa interpellationsdebatt
              här i dag komma in på orsakerna till att just denna skatt som
              enskild skatt löpt amok, komma in på dess konstruktion.
            </seg>
            <seg n="17bb55a7">
              Vad jag nu ville bjuda in finansministern till eftertanke om
              är alla dessa ad hoc -regler för att på något sätt bevara fastighetsbeskattningen
              som skattebas, om att det egentligen är tecken på att något är
              fel med beskattningens konstruktion över huvud taget.
            </seg>
            <seg n="f2fac0e8">
              Då undrar jag bland annat om man kan säga att det är rimligt
              att även låginkomsttagare ska betala 5 % av hushållsinkomsten
              i fastighetsskatt och ytterligare 5 % i förmögenhetsskatt bara
              för att de bor på fel ställe. Visst vill vi människor ha välfärd,
              men fastighetsskatten och förmögenhetsskatten när det gäller fastigheter
              slår inte rättvist över hela landet. Den är inte likformig i den
              meningen.
            </seg>
            <seg n="9d1a367c">
              Sedan kom vi till frågan om, i det här fallet, äldre och sommarboende
              och om det frågan är mer generell än så över huvud taget ska vara
              möjligt i vårt land eller om inte. Jag kan formulera detta på
              en konfrontativt sätt eller på ett öppet sätt, och jag kan ställa
              frågan om inte fastighetsskatten, även när det gäller sommarhus,
              bidrar till en segregering. Vilka är det som tvingas flytta? Vilka
              är det som inte längre har råd att ha kvar ett hus som kanske
              har varit i familjen eller släkten länge eller är någonting som
              man har köpt tidigt och kunnat betala av? Man kan bo i en lägenhet
              i stan under enkla omständigheter och också ha enkla sommarhus,
              men om de ligger på fel ställe gäller inte begränsningsreglerna.
            </seg>
            <seg n="6669acad">
              Jag har fått del av ett brev till finansministern från en person
              jag har själv träffat flera fastän det då inte var samma finansminister,
              men det spelar inte så stor roll som beskriver sin situation.
              I brevet kallar man fastighetsskatten för oförutsägbar när det
              gäller sommarboendet. Taxeringsvärdet på fritidsfastigheten ökade
              på ett år från 1,7 till 3,5 miljoner. Det är en omodern stuga,
              skriver de, som dock råkar ligga på en sjötomt i Helsingforss
              skärgård. För dem som är fastboende finns en begränsningsregel
              vad gäller boendeskatt, men den omfattar inte fritidshus. Min
              fru och jag, vi bor i en äldre villa i Bandhagen, taxerad till
              2,1 miljoner. Vi är båda pensionärer, vi hade hunnit betala av
              våra lån och räknade därför med att ha en relativt bekymmersfri
              ålderdom, trots betydligt lägre inkomster. Den totala fastighets-
              och förmögenhetsskatten gör dock att om ingen drastisk förändring
              sker av dessa skatter kommer vi att tvingas sälja sommarstugan.
              Naturligtvis känns det än värre för dem som av boendeskatteskäl
              tvingas sälja egna villor.
            </seg>
            <seg n="03887e19">
              Så får de ett svar från finansministern där en tjänsteman skriver:
              Jag får på Pär Nuders vägnar tacka för ditt brev och för de synpunkter
              på fastighetsbeskattning som du för fram.
            </seg>
            <seg n="ca6d9b80">
              Det är värt att ta mer tid till den typen av brev och problem
              än så.
            </seg>
          </u>
          <note type="speaker" n="61d5a9d9">
            Anf. 37 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-11" n="25d95c2b">
            <seg n="abacca82">
              Fru talman! Per Landgren säger att han inte är motståndare till
              fastighetsskatt. Men ändå säger han att det är något fel i konstruktionen.
              Nu är visserligen jag inte här för att ställa frågor till interpellanten,
              men frågan kan ställas retoriskt. Vad är Per Landgren för då?
            </seg>
            <seg n="d2692361">
              Vi ser inte likadana ut som fastighetsägare, som förmögenhetsinnehavare.
              Det är därför vi har infört dämpningsregler, begränsningsregler
              och fribelopp. Vi kan inte ha skattesystem som är konforma, exakt
              lika för alla därför att vi som individer har olika förutsättningar.
              Men om vi är överens om att vi behöver ha denna stabila skattebas
              därför att den just är stabil jämfört med andra skatter som utsätts
              för internationell konkurrens, borde vi inte bilda opinion mot
              fastighetsskatten som sådan utan tvärtom bilda opinion för den,
              hjälpas åt, Per Landgren. Vi kan väl gå i armkrok för att bilda
              opinion för fastighetsskatten därför att det är en bra skatt sett
              i detta internationella perspektiv.
            </seg>
            <seg n="1de57a8b">
              Jag är den förste att lyssna om Per Landgren har konkreta och
              bra ytterligare förslag förutom begränsningsregeln, dämpningsregeln,
              det höjda fribelopp som vi nu inför och som gör att många villaägare
              slipper att betala förmögenhetsskatt. Men låt oss då tillsammans
              mycket tydligt artikulera att vi behöver fastighetsskatten, den
              ger en stabil och bra skattebas som inte utsätts för internationell
              konkurrens. Har Per Landgren några konkreta förslag då ska jag
              lyssna på dem, fru talman.
            </seg>
          </u>
          <note type="speaker" n="a02c2cc5">
            Anf. 38 PER LANDGREN (kd):
          </note>
          <u who="per_landgren_4f4db0" xml:id="i-44db265e57e5ae77-2" n="e03f557b">
            <seg n="95554702">
              Fru talman! Jag kan förstå att finansministern inte har haft
              tid och möjlighet att sätta sig in i den politik som vi under
              ganska många år har drivit här i kammaren och som jag sedan 2002
              är något slags ansvarig för som skatteutskottsledamot för vårt
              parti. Jag skulle vilja beteckna vårt förslag, där vi talar om
              att göra fastighetsskatten till en kommunal skattebas, en regional
              skattebas, som ett uttryck för att både legitimera och rädda en
              skattebas och göra den rimlig och legitim i fastighetsägares ögon.
              Där har vi ett hyfsat välarbetat förslag. Jag vet att andra har
              varit inne på samma linje inom finansministerns eget parti, inte
              minst de som verkar i kommunsektorn och ser en statlig fastighetsskatt
              som inte lever upp till den intresseprincip som faktiskt motsvarade
              någon typ av kommunal service utan som nu uppfattas som inte varande
              legitim. Den motsvarar inte någon form av gentjänst. Här finns
              det en förankring.
            </seg>
            <seg n="6f4124ce">
              I Kommunförbundet har det också funnits en sådan förankring,
              även om man i Kommunförbundets regi mer eller mindre av politiska
              skäl har sett sig tvingad att formulera det lite annorlunda. Det
              har inte varit opportunt att tala om kanske en kommunal servicerelaterad
              fastighetsavgift eller liknande. Men det har varit vår ambition,
              det kan jag säga. Jag slår gärna armkrok i den frågan.
            </seg>
          </u>
          <note type="speaker" n="cdda2ab6">
            Anf. 39 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-12" n="25d95c2b">
            <seg n="39e59791">
              Fru talman! Det dröjde inte längre än till andra repliken förrän
              den statliga fastighetsskatten så att säga försvann. Det var precis
              vad jag misstänkte. Det här var en omväg för att komma fram till
              slutsatsen: Avskaffa den statliga fastighetsskatten och ta bort
              25 miljarder kronor ur statens budget. Vill man det, ska man naturligtvis
              stå för det. Då ska man stå för de konsekvenser som det innebär
              att vi plockar bort 25 miljarder kronor ur statskassan. Det var
              ett intressant besked som Per Landgren kom med. Jag trodde mer,
              att döma av den inledande replikrundan, nämligen att Per Landgren
              stod för att vi behöver ha en statlig fastighetsskatt, särskilt
              i ljuset av den internationella konkurrens som andra skatter utsätts
              för. Men vi får väl diskutera den frågan i annat sammanhang.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="c1735c6e">
            6 § Svar på interpellation 2004/05:189 om skattesystemet
          </note>
          <note type="speaker" n="4ac3237b">
            Anf. 40 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-13" n="25d95c2b">
            <seg n="50d36fb0">
              Fru talman! Per Landgren har i en interpellation ställt ett antal
              frågor till mig. Den första är vad jag menar med att skattesystemet
              ska vara legitimt. Den andra är om jag gör bedömningen att skattesystemet
              i hela sin omfattning och i alla sina delar lever upp till kravet
              på legitimitet. Den tredje är om jag avser att göra en särskild
              genomlysning av vårt skattesystem ur ett legitimitetsperspektiv.
              Den fjärde och sista är om jag i framtiden när nya skatter införs
              och befintliga regler förändras avser att pröva legitimiteten
              i de propositioner som lämnas.
            </seg>
            <seg n="ccf3e2fa">
              Bakgrunden till Per Landgrens frågor är ett uttalande som jag
              gjort i samband med en intervju som publicerats i Svenska Dagbladet.
              I intervjun påpekade jag att skattesystemet ska vara robust, hållfast
              och legitimt. När jag sade att skattesystemet ska vara legitimt
              betyder det att jag tycker att systemet ska vara så utformat att
              medborgarna uppfattar skatterna som rimliga och rättvisa. Självklart
              har skattesystemet brister, och systemet kan på olika sätt göras
              bättre, men sett i ett större perspektiv är det min bestämda uppfattning
              att regelverket kan uppfattas som just robust, hållfast och legitimt.
              Någon genomlysning av skattesystemet av det slag som Per Landgren
              efterlyser är just nu inte aktuell.
            </seg>
            <seg n="76edbf4a">
              Till sist: Det är en självklarhet för regeringen att de propositioner
              som lämnas till riksdagen ska vara så utformade att skattereglerna
              av medborgarna uppfattas som rimliga och rättvisa. Det är också
              en självklarhet att lagförslagen ska uppfylla de krav som bland
              annat regeringsformen ställer.
            </seg>
          </u>
          <note type="speaker" n="1fd30def">
            Anf. 41 PER LANDGREN (kd):
          </note>
          <u who="per_landgren_4f4db0" xml:id="i-44db265e57e5ae77-3" n="e03f557b">
            <seg n="3a3cedb5">
              Fru talman! Tack, finansministern, för svaret!
            </seg>
            <seg n="725cfa96">
              När jag läser igenom det här svaret är det naturligtvis några
              saker som jag reagerar på. Det står att skattesystemet ska vara
              utformat så att medborgarna uppfattar skatterna som rimliga och
              rättvisa. Utan att ägna för mycket tid åt detta skulle jag kunna
              fråga vilken verklighet finansministern lever i. Ska man bara
              uppfatta, eller finns det, någon rättvisa i verkligheten?
            </seg>
            <seg n="c79e2cb3">
              Finansministern skriver: Självklart har skattesystemet brister.
              Det är precis de bristerna som jag vill försöka få finansministern
              att exemplifiera, men jag får ingenting där.
            </seg>
            <seg n="66a1b0b5">
              Då vill jag ändå ställa några följdfrågor. Finansministern har
              använt orden legitim och legitimt. Rimligtvis betyder de inte
              i vare sig intervjun eller interpellationssvaret att skattesystemet
              ska vara lagenligt, för det är självklart: Land ska med lag byggas.
              Är det så att finansministern med legitim och legitimitet menar
              att svensk skattelagstiftning och propositioner på området ska
              följa skatterättsliga principer? Är det så att finansministern
              har ett etiskt och moraliskt perspektiv på skatter, och då inte
              bara, herr talman, när det gäller skatteundandragande? Det är
              ju väldigt lätt annars att moral och etik blir viktigt för politiker
              ska jag vara lite konfrontativ kan jag säga för socialdemokratin
              och kanske för finansministern, vad vet jag? när det handlar om
              skatteflykt eller skatteundandragande. Men finns det inte också
              ett perspektiv på statsmakterna, på regering och riksdag? Vi kan
              tala om skattenivå och skattetryck, men också om enskilda skatter
              och deras konstruktion. De ska väl också vara legitima?
            </seg>
            <seg n="c7f2b217">
              Nu har finansministern själv tagit upp arvs- och gåvoskatterna
              och nämnt motivet för onoterade företag, familjeföretag och så
              vidare. Men det är inte det motivet som kommer först i alla fall
              i budgetpropositionen. Då gäller det att skatteuttaget i relation
              till administrationskostnaderna har blivit för stort. I den utredning
              som jag hade förmånen att sitta med i, Egendomsskattekommittén,
              fanns det ju snarast en rädsla för att skatteuttaget skulle bli
              för litet hos finansministerns partivänner, för att hela skattebasen
              skulle försvinna. Vad arvs- och gåvoskatterna har gjort historiskt,
              det vet vi, men nu ska den bort, och det är väldigt bra.
            </seg>
            <seg n="4b061110">
              Fastighetsskatten jag kommer tillbaka till den i nästa replik
              är, som finansministern mycket väl vet, en skatt på kapitalintäkter.
              Man ser teorin bakom till exempel husköp. Låt oss säga att en
              familj har köpt ett hus som en kapitalplacering, som att sätta
              in på bank, köpa aktier eller något liknande. Den intäkt som man
              skulle ha fått om man hade placerat pengarna någon annanstans
              är ju inte faktisk utan fiktiv, och den fångas upp till beskattning
              trots att den inte finns där i reda pengar. Alltså: En fiktiv
              inkomst, en inkomst som inte finns, ska fångas upp av en kapitalinkomstbeskattning.
            </seg>
            <seg n="7631c623">
              Det är den typen av bristande legitimitet, skulle jag vilja säga,
              som jag vill diskutera.
            </seg>
          </u>
          <note type="speaker" n="f179a39d">
            Anf. 42 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-14" n="25d95c2b">
            <seg n="4ea76f9b">
              Herr talman! Det här blir ju en förlängning på den förra debatten.
              I den interpellationsdebatten försvann den statliga fastighetsskatten.
              Nu måste i logikens namn, Per Landgren, också den kommunala fastighetsskatten
              ha försvunnit med tanke på vilka oerhört negativa konsekvenser
              som en fastighetsskatt per se verkar ha.
            </seg>
            <seg n="6b606be3">
              Jag tror att det här är viktiga besked, därför att fastighetsskatten,
              som jag sade i vår tidigare debatt, inbringar betydande resurser
              till statskassan. Det är viktigt inte därför att vi önskar ta
              ut höga skatter i sig, utan därför att vi har så stora ambitioner
              på välfärdsområdet.
            </seg>
            <seg n="dc418dad">
              Per Landgren frågar vilka brister jag uppfattar i skattesystemet.
              Ja, låt mig nämna några brister. Jag tycker till exempel att man
              borde höja fribeloppet i förmögenhetsskatten, så att inte vanliga
              villaägare tvingas betala förmögenhetsskatt. Det var aldrig tanken
              när förmögenhetsskatten infördes. Jag tycker att man behöver kompensera
              löntagarna för den uppoffring man gjorde under saneringsåren då
              vi höjde egenavgifterna. Jag tycker att man borde underlätta för
              generationsskiften i småföretag genom att ta bort arvs- och gåvoskatten.
              Jag tycker och så vidare, och det är den politik som ligger på
              riksdagens bord.
            </seg>
            <seg n="a84b3a5b">
              Jag är hela tiden öppen för att pröva förändringar i skattesystemet,
              än hit, än dit, här eller där, om det är rimligt beroende på skatternas
              konstruktion. Men en sak, Per Landgren, kan jag lova Kristdemokraterna:
              Vi kommer inte att överge ambitionerna med välfärdssamhället,
              vilket kräver ett högt skatteuttag. Där kommer vi aldrig att vika
              oss. Jag är beredd att diskutera enskildheter, men som jag sade
              tidigare: Den statliga fastighetsskatten har, uppenbarligen, försvunnit
              i Kristdemokraternas politik, och nu också en kommunal fastighetsskatt.
              Per Landgren kan ju inte på allvar mena att han vill införa en
              kommunal fastighetsskatt med alla de negativa principiella konsekvenser
              som en fastighetsskatt uppenbarligen har.
            </seg>
          </u>
          <note type="speaker" n="c319dc5e">
            Anf. 43 PER LANDGREN (kd):
          </note>
          <u who="per_landgren_4f4db0" xml:id="i-44db265e57e5ae77-4" n="e03f557b">
            <seg n="41073f4e">
              Herr talman! Jag får ha överseende med att man får börja om från
              början i fastighetsskattedebatten med finansministern. Jag får
              väl också i viss mån ha överseende med att det verkar som om han
              drar sig lite grann för att komma in på just det som jag i alla
              fall avsåg när jag ställde min interpellation.
            </seg>
            <seg n="d71f5ce5">
              Alltså: Legitimitet betyder det i det här fallet att finansministern
              lägger någon typ av etiska aspekter på enskilda skatters konstruktion
              och på skatteuttaget? Nu får jag höra om fastighetsskatten, så
              vi får stanna vid den lite grann. Det enda motivet som jag har
              hört än så länge till den statliga fastighetsskatten från finansministern
              är att den inbringar betydande resurser. Ja, men hur? På vilket
              sätt? Hur fungerar den? Jag försöker ju lägga ut texten lite här
              om hur fastighetsskatten motiveras i propositioner, i utredningssammanhang
              och naturligtvis i nationalekonomiska sammanhang. Det är ju den
              motiveringen, alltså strukturen bakom fastighetsskatten, som jag
              vänder mig emot, inte fastighetsbeskattning som sådan.
            </seg>
            <seg n="1e7a7fc7">
              Och vem i all sin dar har sagt att en kommunal historia som vi
              har talat för skulle ha en koppling till marknadsvärdet som nuvarande
              statliga fastighetsskatt har? Jag menar: Finansministern kan inte
              stå här och säga att nu åker den statliga fastighetsskatten, och
              nu åker Kristdemokraternas kommunala fastighetsavgift, som vi
              har valt att kalla det.
            </seg>
            <seg n="1a952692">
              Nej, det finns ett annat sätt på vilket man intellektuellt, om
              man säger så, motiverar fastighetsbeskattningen, och det är nettohyresvärde.
              Man talar i nationalekonomiska sammanhang, som finansministern
              inte kan vara helt främmande för, om en hedonisk prisfunktion,
              en typ av ekonometrisk metod för att komma fram till varför människor
              är beredda att betala så mycket eller så lite i förekommande fall
              för hus som man vill göra. Då får man titta på vilka faktorer
              som gör att husen är värda så mycket eller att människor är beredda
              att betala så mycket. Där kommer allt in, allt som höjer ett hus
              standard. Om man har lagt ned år av arbete själv så höjs marknadsvärdet
              naturligtvis och så höjs fastighetsskatten med det.
            </seg>
            <seg n="f9afa290">
              Det finns ju ingen som helst koppling till skatt efter bärkraft
              i den här skattekonstruktionen. Så har då regeringen tvingats
              till det är ju naturligtvis bra ett antal ad hoc -regler för att
              rädda en skatt som till sin konstruktion fullständigt har tappat
              sin legitimitet! Nu hetsar jag upp mig lite grann, men det beror
              på en ärlig övertygelse om att den konstruktion som vi har nu
              är fel och illegitim. Den är inte feltänkt, på sätt och vis det
              kan ju vara en tjusig teori bakom om att det skulle vara en kapitalplacering
              som vilken annan som helst. Men den bortser ju från det mest fundamentala
              behov som vi människor har: tak över huvudet.
            </seg>
            <seg n="66036a62">
              Sedan, vilket jag inte har hunnit ägna så mycket tid åt, går
              den också på tvärs emot äganderätten. Jag har svårt att tro att
              yngre socialdemokrater, eller socialdemokrater över huvud taget,
              i vår tid går emot äganderätten i sig, den som är så sanktionerad
              i deklarationer och konventioner och naturligtvis också i svensk
              lagstiftning. Ändå har vi en skattelagstiftning som inte innebär
              skatt efter bärkraft och som urholkar äganderätten och gör att
              människor tvingas flytta från sina hem. Nu gäller det sommarboende,
              vilket är väldigt tydligt och akut.
            </seg>
          </u>
          <note type="speaker" n="a07030ec">
            Anf. 44 Finansminister PÄR NUDER (s):
          </note>
          <u who="pär_nuder_minister_2004" xml:id="i-e6687065849bb530-15" n="25d95c2b">
            <seg n="3ca158d9">
              Herr talman! Med risk för att upprepa det jag sagt i tidigare
              inlägg tror jag att det med all önskvärd tydlighet framgår vad
              den här debatten handlar om: Per Landgren ogillar fastighetsskatten.
              Det må han göra. Det har jag ingen anledning att moralisera över.
              Vi har olika uppfattningar i denna fråga.
            </seg>
            <seg n="c04fc9a6">
              Fastighetsskatten är en stabil skattebas som inte är utsatt för
              internationell konkurrens. De som vill avskaffa en viss skatt,
              särskilt en som inbringar så betydande resurser till statskassan
              löner till poliser, försvaret, vägar, statsbidrag till kommunerna
              och så vidare är svaret skyldiga hur de i så fall vill finansiera
              dessa välfärdstjänster, om de vill ha dem kvar.
            </seg>
            <seg n="d2d4aa61">
              Om skattesystemet är legitimt förankrat hos medborgarna eller
              ej varierar naturligtvis över tid, och det varierar säkert också
              från skatt till skatt. Vi justerar hela tiden skatterna på olika
              sätt. Jag ska inte på nytt dra alla de skattejusteringar som finns
              i budgetpropositionen, men de är ju ett uttryck för att vi inte
              kan ha skatter som är utformade konformt för exakt alla och envar.
              Vi är olika till vår karaktär som fastighetsägare och förmögenhetshavare.
              Därför har vi infört de förändringar som vi gjort.
            </seg>
            <seg n="8f235380">
              Herr talman! Jag tror inte att vi kommer så mycket längre i denna
              debatt. Jag har förstått att Per Landgrens huvudsakliga budskap
              är att fastighetsskatten bör avskaffas, och det noterar jag.
            </seg>
          </u>
          <note type="speaker" n="3f443c32">
            Anf. 45 PER LANDGREN (kd):
          </note>
          <u who="per_landgren_4f4db0" xml:id="i-44db265e57e5ae77-5" n="e03f557b">
            <seg n="a9856b1b">
              Herr talman! Det är en missuppfattning. Jag är inte ute efter
              något huvudsakligt budskap. Finansministern sade i en intervju
              i Svenska Dagbladet att skattesystemet ska vara legitimt. Det
              var vad finansministern sade.
            </seg>
            <seg n="52a9d40e">
              Jag är naiv nog att vilja få finansministern att lyfta på förlåten
              och tala om vad det är som möjligtvis inte är legitimt. Sedan
              har jag försökt ge exempel genom någon form av, som jag uppfattar
              det, hederlig argumentering för varför den nuvarande statliga
              fastighetsskatten uppfattas som just illegitim till sin konstruktion.
              Jag vågar nog ta i lite mer och påstå att den inte bara uppfattas
              så utan också är det. Det är inte att gå bärsärkagång mot fastighetsskatten
              per se , som finansministern sade tidigare, utan det handlar om
              just legitimitetsprincipen.
            </seg>
            <seg n="d0da5b84">
              Jag skulle naturligtvis också kunna ta upp andra saker, som likviditetsprincipen.
              Jag skulle även kunna ta upp den bristande likformigheten i förmögenhetsskatten.
              Det är som att ha en godtycklig skatt på valda tillgångar där
              somligt beskattas, annat inte. Jag kan inte begripa det på annat
              sätt än att också finansministern ser detta.
            </seg>
            <seg n="1d3af3d5">
              Min interpellation är alltså inte någon typ av holmgång om en
              speciell skatt. Tvärtom har Kristdemokraterna med sitt förslag
              gjort vad de kunnat för att bevara en skattebas och faktiskt göra
              den legitim.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="7dc33b19">
            7 § Svar på interpellation 2004/05:212 om särskilda kurser för
            akademiker från andra länder
          </note>
          <note type="speaker" n="540410e2">
            Anf. 46 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-16" n="9a0e53da">
            <seg n="2cdcfb3f">
              Herr talman! Ana Maria Narti har frågat om jag avser att verka
              för att, i regleringsbrev och instruktioner för 2005, ta upp frågan
              om kompletteringskurser för akademiker från andra länder som i
              dag antingen är arbetslösa eller så kallat felsysselsatta. Hon
              har även frågat om jag avser att verka för att lösa frågan om
              finansieringen för sådana kurser i budgeten för högskolor och
              universitet kommande år.
            </seg>
            <seg n="7d1f00ae">
              Jag delar Ana Maria Nartis åsikt att utländska akademiker utgör
              en stor potential som måste tas till vara bättre. Det är ett mänskligt
              och ekonomiskt slöseri att personer med utländsk utbildning inte
              ges möjlighet att fullt ut använda sin kompetens i Sverige.
            </seg>
            <seg n="13bda3b2">
              Kursplanen i svenska för invandrare är sedan 2003 utformad för
              att bättre möta deltagarnas olika behov och förutsättningar. Den
              består av olika studievägar och bland dessa finns i dag kurser
              med snabbare studietakt och mer avancerade mål som är mer attraktiva
              för personer som redan har tidigare vana av att studera.
            </seg>
            <seg n="de2ed0e1">
              Att utbildas utan att hindras av regler och poängberäkningar,
              vilket Ana Maria Narti förespråkar, kan medföra att utbildningen
              inte visar sig vara gångbar på arbetsmarknaden då den inte känns
              igen av arbetsgivare. Utan regler och poängberäkningar tror jag
              inte utbildningen blir meningsfull. Akademiker med utländsk bakgrund
              och utbildning har det svårt nog utan att deras situation kompliceras
              ytterligare av att de får en utbildning som inte är direkt jämförbar
              med den reguljära utbildningen.
            </seg>
            <seg n="7379fc42">
              Regeringen har gett Högskoleverket och Socialstyrelsen ett omfattande
              uppdrag att lämna förslag till åtgärder för att gå vidare och
              utveckla åtgärder med höjd ambitionsnivå. Högskoleverket och Socialstyrelsen
              har lämnat in rapporter med förslag avseende både kompletterande
              utbildningar och den så kallade aspirantutbildningen. Dessa rapporter
              och förslag utgör nu underlag för ett beredningsarbete inte bara
              inom Utbildningsdepartementet utan inom hela Regeringskansliet.
              Syftet med detta arbete är att förbättra och förenkla sättet på
              vilket komplettering av utländska utbildningar anordnas. Rapporterna
              och förslagen omfattar såväl reglerade yrken, såsom vård- och
              läraryrken, som andra utbildningar, till exempel juristutbildning.
            </seg>
            <seg n="08442b5f">
              Utländska akademiker som kompletterar sin utbildning i Sverige
              har möjlighet att finansiera sina studier med studiemedel eller
              med aktivitetsstöd. Arbetsmarknadsfinansierade åtgärders syfte
              är att, med hjälp av relativt korta insatser, underlätta för arbetslösa
              att få ett arbete. Mer omfattande utbildningar är en uppgift för
              utbildningspolitiken.
            </seg>
            <seg n="7d9ee344">
              I budgetpropositionen för 2005 har regeringen aviserat förbättrade
              möjligheter för äldre studenter att finansiera sina studier med
              studiemedel från och med hösten 2006. Begränsningarna för denna
              grupp har ibland varit ett hinder på vägen mot komplettering för
              invandrade akademiker. Det har Ana Maria Narti också uppmärksammat
              tidigare.
            </seg>
            <seg n="268ed5dc">
              Lärosätena är fria att ge kompletterande utbildningar för personer
              som redan har en utländsk utbildning när de kommer till Sverige.
              Lärosätena har också möjlighet att anordna så kallad aspirantutbildning.
              Finansiering av sådana åtgärder är möjlig inom ramen för respektive
              lärosätes grundutbildningsanslag.
            </seg>
            <seg n="8d44c99a">
              Bristen på kompletterande utbildningar och på särskilda kurser
              är dock inte den enda förklaringen till det stora antalet utländska
              akademiker som saknar arbete eller som inte arbetar inom de yrken
              som de har utbildat sig till. Det krävs också ett omfattande arbete
              med bekämpning av etnisk diskriminering i arbetslivet såväl inom
              näringslivet som inom den offentliga sektorn. För regeringen är
              det mycket prioriterat att tillvarata utländska akademikers kompetens.
            </seg>
          </u>
          <note type="speaker" n="d2373e8d">
            Anf. 47 ANA MARIA NARTI (fp):
          </note>
          <u who="ana_maria_narti_1cdb99" xml:id="i-0dd958fe4d9f6c9f-0" n="44326948">
            <seg n="be252810">
              Herr talman! Tack för svaret, utbildningsministern! Det är roligt
              att delta i en interpellationsdebatt där vi inte genast hamnar
              i partipolitik och polemik för polemikens skull.
            </seg>
            <seg n="f4722d90">
              Det finns väldigt mycket i vårt sätt att se på dessa frågor som
              är gemensamt, och det är bra. Det goda i svaret från utbildningsministern
              har att göra med den omfattande verksamhet som just nu pågår inte
              bara inom Utbildningsdepartementet utan inom hela regeringen och
              som kanske leder till att svårigheter på området undanröjs.
            </seg>
            <seg n="d70e662d">
              Jag håller absolut med utbildningsministern om att problemen
              med de akademiker som är antingen arbetslösa eller också felsysselsatta
              30 000 akademiker enligt integrationsrapporten från Integrationsverket
              inte enbart har att göra med utbildningar.
            </seg>
            <seg n="9f8d1df6">
              De problemen är också i väldigt många fall direkt relaterade
              till en diskriminering som är svår att få grepp om men som vi
              alla måste motarbeta. Det finns i dag unga människor som har konstiga
              namn men som har vuxit upp i Sverige och fått hela sin utbildning
              i Sverige. De får ändå inte arbete. Det är det bästa beviset på
              att det finns en oerhört orättvis attityd inom arbetsmarknaden
              när det gäller rekrytering av personer med konstiga namn. Man
              kan inte ens kalla de unga som har vuxit upp här för utländska
              akademiker.
            </seg>
            <seg n="1ee66912">
              Just därför måste vi en gång till ta itu med de grundläggande
              svårigheterna inom utbildningssystemet. Jag ska då först försöka
              tala om ekonomin. Om utbildningsministern tror att finansieringen
              av de kurser som är nödvändiga löses inom grundutbildningen på
              olika lärosäten vill jag påstå ganska så bestämt att detta är
              fel.
            </seg>
            <seg n="d6afabce">
              Grundutbildningen har i dag på alla lärosäten rätt så stora problem.
              Högskolor och universitet är mycket mer intresserade av att satsa
              på långa kurser och hela utbildningar. Just sådana enstaka mycket
              speciella särskilda kurser är det första som man rensar bort när
              man har ekonomiska svårigheter.
            </seg>
            <seg n="837ed67a">
              Min övertygelse är att det behövs en stabil finansiering av just
              den här utbildningen och att det måste tänkas i flera år framåt.
              Det kommer nu ett stort tillfälle för förbättring av rekryteringen
              över hela fältet. Det är 40-talisternas avgång från arbetsmarknaden.
              Då finns det en möjlighet att bestämt ta vara på väldigt många
              kompetenser och erfarenheter från andra länder.
            </seg>
            <seg n="4b49f3f6">
              Men för det måste människorna redan vara i startgroparna när
              vakanserna uppstår. De måste vara med och vara förberedda. De
              måste kunna skriva för arbetslivet i Sverige. Det kan väldigt
              få invandrare i dag. De måste kunna yrkesspråket. Det får de i
              dag inte utbildning i. De måste känna de olika yrkenas strukturer
              i Sverige. De måste kunna orientera sig. Därför tycker jag att
              det är just nu som vi måste gå till offensiv.
            </seg>
          </u>
          <note type="speaker" n="7f7442b1">
            Anf. 48 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-17" n="9a0e53da">
            <seg n="d26255c8">
              Herr talman! Låt mig börja med att instämma i Ana Maria Nartis
              kommentar att det är roligt att debattera i en interpellationsdebatt
              där man är överens om så mycket och där diskussionen gäller så
              förhållandevis nyanserade och detaljerade saker. Vi är eniga om
              synsättet. Vi är eniga om det starka engagemanget. Vi är eniga
              om analysen att detta är oacceptabelt både från ekonomiska och
              mänskliga synpunkter.
            </seg>
            <seg n="45cff879">
              Jag vill också understryka att jag är överens med det som Ana
              Maria Narti sade allra sist. Vi har nu ett gyllene tillfälle inte
              minst att göra intrång i de fördomar som finns på arbetsmarknaden.
              En stor generation på arbetsmarknaden, 40-talisterna, kommer snart
              att gå i pension. De ska ersättas med nyrekryteringar.
            </seg>
            <seg n="86755fe1">
              Samtidigt står vi inför en uppgång på arbetsmarknaden enligt
              de flesta prognoser. Efter en lång period av hög tillväxt har
              vi nått ett stadium där till exempel Konjunkturinstitutet bedömer
              att sysselsättningen kommer att stiga brant de kommande åren.
            </seg>
            <seg n="5a218501">
              Tillsammans gör nog detta att det är ett gyllene tillfälle. Precis
              som Ana Maria Narti säger gäller det då att ligga i startgroparna
              och att se till att samhällsutvecklingen är organiserad så att
              vi kan ta till vara utvecklingen för att göra ett genombrott.
            </seg>
            <seg n="d20daaa3">
              Jag är hyggligt optimistisk. Det omfattande uppdrag som Högskoleverket
              och Socialstyrelsen har fått är snart färdigt. Jag kommer att
              tillämpa den analys av problemet som jag redovisade i mitt svar
              och mitt eget engagemang för att säkerställa att vad det nu är
              de kommer fram till kommer att bli ordentligt mottaget och behandlat
              och att vi gör så mycket som möjligt av det. Vi ska med envishet
              jobba med frågorna för att få bra resultat.
            </seg>
            <seg n="df7f4158">
              Jag noterar också att Högskoleverket redovisar siffror som säger
              att barn till föräldrar som är födda utomlands nu har samma frekvens.
              Det är lika vanligt bland dem att börja på högskolan som det är
              bland barn till föräldrar som är födda i Sverige. Vi har ett hyggligt
              startblocksläge inför de förändringar på arbetsmarknaden som vi
              kan se de närmaste åren.
            </seg>
            <seg n="9e3c813f">
              Jag vill till sist fråga Ana Maria Narti vad hon menar när hon
              säger att hon tycker att regler och poängberäkningar i utbildningen
              är ett hinder för invandrade akademiker att ta sig fram på arbetsmarknaden.
              Jag hoppas att det är en missuppfattning. Jag försökte kommentera
              det i mitt svar. Jag har svårt att förstå den formuleringen.
            </seg>
            <seg n="df1b9872">
              För mig är regler och poängberäkningar ett stöd för invandrare
              som möter fördomar att kunna visa svart på vitt och på objektiva
              grunder vad de har för kunskaper och för kompetens. För mig är
              de inte ett hinder utan nog på det hela taget ett stöd för den
              utveckling vi vill se, även om jag inser att det i enskilda fall
              kan gå på ett annat sätt.
            </seg>
          </u>
          <note type="speaker" n="3cfd1c90">
            Anf. 49 ANA MARIA NARTI (fp):
          </note>
          <u who="ana_maria_narti_1cdb99" xml:id="i-0dd958fe4d9f6c9f-1" n="44326948">
            <seg n="1bbf74a3">
              Herr talman! Jag vill tacka utbildningsministern för svaret.
              Det sista hade jag tänkt kommentera i mitt andra inlägg. Det är
              egentligen värt en mer omfattande kommentar än den som utbildningsministern
              kommer att få här.
            </seg>
            <seg n="9b104e32">
              Jag ska börja med ett exempel i vardagen. Jag hörde för inte
              så länge sedan talas om en amerikansk kvinna som var gift med
              en svensk. Hon var doktor från Massachusetts Institute of Technology.
              Hon ville gå en kurs på ett svenskt universitet. Men hon räknades
              inte som behörig. Hon hade inte svensk gymnasiebehörighet.
            </seg>
            <seg n="792d2c68">
              Reglerna och poängberäkningarna som finns i det svenska utbildningssystemet
              kan användas på ett positivt sätt. Men de används också väldigt
              ofta på ett nonsensartat sätt. Det finns andra sätt att övervinna
              svårigheterna.
            </seg>
            <seg n="7d6fd8c0">
              Först och främst är de flesta akademiker från andra länder sämre
              utbildade i engelska än svenska gymnasieelever. Jag är en stor
              kritiker av den svenska skolan. Men jag erkänner alltid med mycket
              stor glädje att det finns ett ämne där svenskarna är väldigt bra,
              och det är engelska.
            </seg>
            <seg n="0a9e609c">
              Där finns en diskrepans mellan irakiern eller chilenaren och
              svensken. Det finns sätt att överbrygga diskrepansen utan att
              sätta människan på en kurs på fem år i komvux. Vi vet av integrationsrapporten
              från Integrationsverket att väldigt många av dessa akademiker
              fastnar femelva terminer i elementära utbildningar. Detta är helt
              enkelt tortyr för någon som är väldigt avancerad i sin kompetens
              och sina kunskaper.
            </seg>
            <seg n="56135ed5">
              Modellen finns till exempel på Borås högskola. Där kombinerar
              man inom Invandrarakademin kurser i komvux eller folkhögskola
              med universitetskurser så att människorna samtidigt höjer sina
              nivåer i olika ämnen på olika sätt med hjälp av olika utbildningsanordnare.
              De behöver inte gå steg för steg och kopiera det svenska skolsystemet.
            </seg>
            <seg n="f2af262c">
              Reglerna och poängberäkningarna används mycket ofta för att i
              utbildningssystemet stänga ute kunskap som inte finns i Sverige.
              Jag ska upprepa en berättelse som jag brukar berätta, för den
              är intressant.
            </seg>
            <seg n="bf51db11">
              När jag kom till Sverige 1970 kunde jag väldigt mycket om italiensk
              film, rysk film, Shakespeare, grekisk tragedi och skådespelarpedagogik.
              De här kunskaperna fanns inte i planerna för utbildningen i teater-
              och filmvetenskap. Alltså var jag noll. Jag hade i mitt land undervisat
              studenter som blev berömda regissörer, men här var min kunskap
              noll därför att jag inte kände till pilsnerfilmen.
            </seg>
            <seg n="be8f500d">
              Det visar hur hemmablind man kan vara. I stället för att använda
              den kunskap som kommer utifrån och som verkligen kan öppna dörren
              för det svenska utbildningssystemet stänger man ute, för den finns
              inte i våra poängberäkningar och finns inte enligt våra regler.
              Detta måste bort.
            </seg>
          </u>
          <note type="speaker" n="57c29942">
            Anf. 50 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-18" n="9a0e53da">
            <seg n="5d9a7737">
              Herr talman! Det är en mer nyanserad bild som Ana Maria Narti
              nu ger av sin kritik av systemet. Som jag läste texten i hennes
              interpellation till mig var det en principiell kommentar att poängberäkning
              och regler var hinder. Jag inser av den precisering som Ana Maria
              Narti nu har gjort att det snarast är en oro för att det inte
              är poängberäkning och regelsystem som sådana utan en fyrkantig
              och orimlig tillämpning av enskilda fall i vardagen som kan ställa
              till problem.
            </seg>
            <seg n="0e8a37f4">
              När jag hör Ana Maria Nartis beskrivning av hur en högt meriterad
              forskare från Massachusetts Institute of Technology underkänns
              för att tjänstgöra därför att hon inte har behörighet i svenska
              språket från gymnasiet tycker jag också att det låter som att
              det har gått för långt om detaljerna stämmer.
            </seg>
            <seg n="f958bb0d">
              Jag verkar för att vi ska bli mer attraktiva för forskare från
              andra länder, för att det ska bli hårdare konkurrens från utländska
              sökande till lärartjänster vid våra universitet, så att studenterna
              kan få bättre och bättre lärare som undervisar och som handleder
              dem i sitt arbete och vi på så vis gradvis kan höja kvaliteten
              mer och mer.
            </seg>
            <seg n="77c2f86f">
              Det är klart att också jag tycker att den här typen av regler,
              om de tillämpas på det sätt som Ana Maria Narti beskriver, går
              i fel riktning. Men det är någonting helt annat än att säga att
              regler och poäng bara är hinder och besvär som man ska slippa.
              Men de måste tillämpas med förnuft och vara utformade på ett sätt
              som gör det möjligt att tillämpa dem med förnuft och inte alltför
              fyrkantigt.
            </seg>
            <seg n="eaf2e15f">
              Även jag har i min omgivning och i mitt liv den typen av historier
              som Ana Maria Narti beskriver, och jag inser svårigheterna. Men
              jag tror att det fundamentala och grundläggande är arbetsmarknadens
              efterfrågan på arbetskraft, som värderas efter sin kompetens och
              inte efter hur konstigt efternamnet är. Det är den fundamentala
              faktorn, och jag tycker att vi tillsammans inte ska glömma bort
              att angripa den. Samtidigt ska vi se till att hålla våra system
              i utbildnings- och forskarvärlden i god ordning, inte ytterligare
              addera svårigheter och bördor till den uppförsbacke som finns
              på arbetsmarknaden.
            </seg>
          </u>
          <note type="speaker" n="7f73031e">
            Anf. 51 ANA MARIA NARTI (fp):
          </note>
          <u who="ana_maria_narti_1cdb99" xml:id="i-0dd958fe4d9f6c9f-2" n="44326948">
            <seg n="2cf8b942">
              Herr talman! Kanske jag hade skrivit fel jag har inte sett över
              min text en gång till. Men det viktigaste är att vi har regler
              och poängberäkningar som är skapande och som öppnar kommunikationen,
              dialogen och övertagandet av kunskap. Då borde det stå i väldigt
              många instruktioner till högskole- och universitetsvärlden att
              annorlunda kunskap, som kommer från andra delar av världen, också
              bör värderas allt ska inte stämma till punkt och pricka med det
              som finns i svensk utbildning.
            </seg>
            <seg n="57a94d5a">
              Det finns ett annat positivt element i vardagen som vi bör ta
              vara på, och det är att vi har möjlighet att experimentera. Det
              kommer vi att göra i en liten invandrargrupp som finns sedan en
              tid tillbaka. Vi har fått möjlighet att driva Equal-verksamhet,
              ett projekt finansierat med hjälp av pengar från Europeiska socialfonden.
              Vår ambition är att göra vissa försök att öppna en ny marknad,
              en marknad för kunskapstjänster mellan olika kulturer.
            </seg>
            <seg n="f7de01c4">
              Låt säga att vi kommer att producera skolböcker på arabiska som
              kan användas i utbildning av arabiska barn inom hela EU. Då har
              vi gjort en stor tjänst åt demokratin de här böckerna kommer att
              berätta om vårt liv i ett demokratiskt samhälle och åt den stora
              arabiska minoriteten inom hela EU. Men för detta behöver vi hjälp.
            </seg>
            <seg n="866a1929">
              Jag skulle vilja erbjuda denna tjänst också till Utbildningsdepartementet.
              Det finns flera invandrarorganisationer som kan komma med sådana
              mycket praktiska experimentförslag.
            </seg>
          </u>
          <note type="speaker" n="a0958085">
            Anf. 52 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-19" n="9a0e53da">
            <seg n="afb7f0d9">
              Herr talman! Jag ska med glädje titta på de idéer och förslag
              som Ana Maria Narti håller på att utveckla i detta sammanhang
              och se till att de hamnar under ögonen på rätt personer och rätt
              myndigheter när de kommer, eller om de ska vara hos oss i departementet.
            </seg>
            <seg n="7ed46591">
              Det här är det sista inlägget, och Ana Maria Narti kan inte gå
              i svaromål. Jag ska nöja mig med att konstatera än en gång att
              jag tycker att det är trevligt att vi är så pass eniga, att vi
              delar samma engagemang och att vi känner samma envishet.
            </seg>
            <seg n="0c974ddf">
              Jag tycker mig också ana en snarlik optimism om att vi står inför
              möjligheter som är ganska unika, med den stora generationsomsättning
              som nu står för dörren på arbetsmarknaden i kombination med den
              väldigt aktiva verksamhet som har bedrivits med försök och med
              experiment. Man har provat det ena och det andra, och det finns
              en rik flora av erfarenheter att bygga på. Det är också viktigt
              med den förstärkta skyldighet som har lagts på våra högskolor
              att ta detta som en integrerad del av den ordinarie verksamheten,
              att angripa just de svårigheter som vi har diskuterat. Då tror
              jag att vi är i ett hyggligt utgångsläge för att se till att den
              perioden blir ett ordentligt framsteg, så att vi får bukt med
              de svåra problem som vi har haft på arbetsmarknaden och de problem
              som vi har haft med att överkvalificerade invandrare inte har
              kunnat få jobb som de har varit lämpade och utbildade för.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="41e4ed73">
            8 § Svar på interpellation 2004/05:235 om utbildning av lärare
            i hem- och konsumentkunskap
          </note>
          <note type="speaker" n="05818d9f">
            Anf. 53 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-20" n="9a0e53da">
            <seg n="c2e0d13f">
              Herr talman! Britt-Marie Danestig har frågat vilka åtgärder jag
              tänker vidta för att säkerställa försörjningen av lärare med kompetens
              att undervisa i hem- och konsumentkunskap.
            </seg>
            <seg n="94e6c090">
              Britt-Marie Danestig ställer sin fråga dels utifrån ett antal
              satsningar som regeringen aviserat eller genomfört inom områdena
              folkhälsa och hållbar utveckling, dels utifrån situationen i grundskolan
              i dag.
            </seg>
            <seg n="efbb7b8f">
              Kommande satsningar inom områdena folkhälsa och hållbar utveckling
              berör frågor som ligger delvis inom ramen för grundskolans ämne
              hem- och konsumentkunskap, delvis inom andra ämnen.
            </seg>
            <seg n="2b480749">
              Att en stor andel av lärarna i hem- och konsumentkunskap saknar
              fullständig behörighet är allvarligt och kräver såväl skolans
              som lärarutbildningens uppmärksamhet.
            </seg>
            <seg n="35569c35">
              En ny kursplan för ämnet hem- och konsumentkunskap trädde i kraft
              år 2000. Samtidigt förändrades beteckningen på ämnet hemkunskap
              till hem- och konsumentkunskap för att markera en förändrad inriktning.
              Det nya ämnet betonar samspelet mellan hushåll, samhälle och natur
              och utgör grunden för elevens aktiva deltagande i formandet av
              en medveten livsstil och ett hållbart samhälle. Förändringarna
              föranleddes av syftet att göra eleven kapabel att som individ
              och konsument möta förändringar i samhället och dess villkor för
              hushåll och individer. Ämnet har en klart ämnesövergripande karaktär
              och har beröringspunkter med många andra ämnen i skolans läroplan.
            </seg>
            <seg n="77394b64">
              Vad beträffar utbildningen av lärare för ämnet hem- och konsumentkunskap
              har ett antal högskolor inom ramen för den förnyade lärarutbildningen
              erbjudit bland annat en inriktning med en sådan benämning. Inriktningen
              erbjuds inom ramen för utbildning av lärare med inriktning mot
              senare år, det vill säga från 160 poäng eller mera. Den examen
              som fanns före reformen, hushållslärarexamen, omfattade 120 poäng.
              Bakom förändringen låg tanken att även lärare i praktiskt estetiska
              ämnen ska kunna undervisa i två ämnen. Eftersom undervisningsämnet
              hem- och konsumentkunskap är ämnesövergripande till sin karaktär
              bör en kombination med annat ämne i lärarexamen sammantaget ge
              skolan en bättre kompetens än tidigare att genomföra den undervisning
              för demokrati och hållbar utveckling som skolans styrdokument
              föreskriver.
            </seg>
            <seg n="c8b39d39">
              I Skolverkets årliga prognos över lärarbehovet fram till 2020,
              senast publicerad i juni i år, har inte någon särskild brist på
              lärare i hem- och konsumentkunskap förutsetts.
            </seg>
            <seg n="1e1f4dd5">
              Enligt det årliga samrådet, senast nu i oktober, mellan Högskoleverket,
              Skolverket, lärosäten och kommunföreträdare om dimensioneringen
              av lärarutbildningen har frågan om lärare i hem- och konsumentkunskap
              inte heller lyfts fram.
            </seg>
            <seg n="1651d4e2">
              Enligt vad jag har erfarit från några av de lärosäten som ger
              inriktningen mot hem- och konsumentkunskap motsvarar det samlade
              söktrycket väl det antal studenter som lärosätet avsatt resurser
              för att utbilda.
            </seg>
            <seg n="06168628">
              Skulle de initiativ som Britt-Marie Danestig nämner i sin interpellation
              leda till läroplansändringar och en kraftig ökning av efterfrågan
              på lärare i hem- och konsumentkunskap bedömer jag att utbildningssystemet
              kommer att klara detta inom ramen för det handlingsutrymme och
              den budget som redan finns. Något sådant arbete med förändringar
              i läroplanen pågår dock inte i dag enligt vad jag har kunnat inhämta.
            </seg>
          </u>
          <note type="speaker" n="31d06534">
            Anf. 54 BRITT-MARIE DANESTIG (v):
          </note>
          <u who="britt-marie_danestig_7936f2" xml:id="i-778b4100bbe5a90d-0" n="1bf3dd20">
            <seg n="a73ba867">
              Herr talman! Först vill jag tacka utbildningsministern för svaret
              på min interpellation. Det gläder mig faktiskt att vi tycks vara
              överens om så många saker.
            </seg>
            <seg n="4234e067">
              Vi är överens om att de satsningar som regeringen just nu gör
              är viktiga, det vill säga satsningar på hållbar konsumtion och
              folkhälsa.
            </seg>
            <seg n="5b23bee8">
              Vi är också överens om att det var bra att vi införde hem- och
              konsumentkunskap som ett kunskapsområde inom grundläggande vuxenutbildning,
              vilket gjordes så sent som den 1 september i år. Genom det når
              man en mycket viktig målgrupp för de kunskaper som ämnet kan ge.
            </seg>
            <seg n="81a98f01">
              Vi är också överens om att ämnet är betydelsefullt och att de
              nya kursplanerna från år 2000 har markerat viktiga kunskaper som
              frågor om hälsa och miljö i relation till den enskildes och hushållets
              konsumtion.
            </seg>
            <seg n="8b17e19c">
              Det är ju så att antalet barn med övervikt ökar. Det i sin tur
              är en fråga om livsstil och möjligheter och kunskaper att göra
              medvetna val. Det i sin tur är en fråga om klasstillhörighet.
              Därmed berör det också frågor om etnicitet. Skolan är speciellt
              viktig i det här sammanhanget, eftersom det är där vi möter alla
              ungdomar oavsett vilken bakgrund de har.
            </seg>
            <seg n="ed2cb2f7">
              Ämnet hem- och konsumentkunskap har dessutom en annan dimension
              genom att det tar upp social gemenskap. Det handlar om relationer
              mellan människor i vid mening. Därmed blir också genus en viktig
              fråga. Skolans strävan mot jämställdhet kan genom hem- och konsumentkunskapen
              ta upp frågor om makt och om arbetsfördelningen hemma. Kulturella
              variationer är ett naturligt inslag i undervisningen. Det handlar
              inte bara om mat utan också om hur vi skapar och vårdar hemmet,
              om tvätt, städning och andra vardagliga aktiviteter.
            </seg>
            <seg n="eb7d33f1">
              Slutligen är vi också överens om att lärarutbildningsreformen
              var bra, även om vi ännu inte har sett något färdigt resultat.
              Det är ju ingen årskull som har lämnat den nya lärarutbildningen
              ännu.
            </seg>
            <seg n="cceb5946">
              Nu ska jag komma till de delar som vi inte är överens om och
              som vi upplever som problem. Det är riktigt som utbildningsministern
              säger att det är en stor andel, nämligen närmare 42 %, av dem
              som undervisar i hem- och konsumentkunskap som saknar fullständig
              behörighet i ämnet. Det tycker vi är ett allvarligt problem.
            </seg>
            <seg n="2bb8f596">
              Skolverket har i flera undersökningar visat att lärarnas kompetens
              är den största enskilda resurs som påverkar elevernas resultat
              och deras lärande. Ämneskunskaper för lärarna är också oerhört
              viktigt för att man ska kunna utveckla ämnet och undervisningen.
              Det är speciellt viktigt nu när timplanerna troligen kommer att
              avskaffas att varje enskild ämnesföreträdare kan argumentera för
              sitt ämne och tydligt framföra det unika hans eller hennes ämne
              kan tillföra i ett mer ämnesövergripande samarbete.
            </seg>
            <seg n="300b4824">
              Förutom att det i dag finns många outbildade lärare som behöver
              ersättas med utbildade lärare, tillkommer behovet i kommunerna
              av hem- och konsumentkunskap eftersom det har blivit ett kunskapsområde
              inom grundvux. Det finns ca 290 kommuner. Om vi säger att hälften
              av de här kommunerna kommer att anställa en lärare med ämneskompetens
              skulle det betyda att ca 145 lärare behöver utbildas.
            </seg>
            <seg n="141d6f3a">
              Låt oss sedan se på åldersfördelningen bland lärarna som undervisar
              i hem- och konsumentkunskap. Då tittar jag på Skolverkets statistik
              från 2002. Där kan vi konstatera att i intervallet mellan 50 och
              59 år finns 33 % av lärarna. De som är 60 år och äldre utgör 14
              % av det totala antalet på knappt 2 000. Så här ser alltså utbildningssituationen
              ut i dag.
            </seg>
            <seg n="e4c9bbf0">
              Då skulle jag vilja fråga om utbildningsministern delar min analys
              av nuläget.
            </seg>
          </u>
          <note type="speaker" n="6a984de2">
            Anf. 55 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-21" n="9a0e53da">
            <seg n="0529b535">
              Herr talman! Det är trevligt att konstatera att jag för andra
              gången samma morgon har en interpellationsdebatt där interpellanten
              och jag är överens om det allra mesta. Vi är överens om att det
              vi diskuterar är en mycket viktig fråga. Vi är överens om att
              det här ämnet har en väldigt stor betydelse för unga människors
              sätt att förbereda sig för ett långt liv som medvetna konsumenter
              med en medveten livsstil och motståndskraft mot reklam och annat
              som försöker påverka oss genom livet i annan riktning. Vi är överens
              om att det är viktigt att yrket är attraktivt och att det utbildas
              så många som vill utbilda sig till det här yrket. Jag tror också
              att vi är överens om att det är bra om yrket har sådan status
              att det lockar fler att söka behörighet.
            </seg>
            <seg n="a45c6d1b">
              Högskoleverket har vårt uppdrag att kontinuerligt följa frågor
              om dimensionering och utbildningskvalitet. De kommer nu i vår
              med en särskild rapport om lärarutbildningen. Jag räknar med att
              de frågor som vi diskuterar i dag kommer att ingå i det som de
              lägger fram. Då får vi kanske tillfälle att återkomma till vilka
              åtgärder vi kan behöva vidta för att stärka utbildningen.
            </seg>
            <seg n="7fff899f">
              Det är viktigt att se att det i dag råder balans mellan dem som
              söker den här utbildningen och den utbildningskapacitet som finns.
              Kommunerna, som är arbetsgivare och avnämare av dem som går den
              här utbildningen, har inte till oss framfört att detta är ett
              område som är ett problem i dag som de vill att vi ska ingripa
              särskilt mot. Jag hade naturligtvis tyckt att det hade varit väldigt
              mycket bättre om det var en mycket högre andel av dem som i dag
              upprätthåller de här tjänsterna som hade fullständig behörighet.
              Men att bygga ut utbildningskapaciteten med hjälp av regeringsbeslut
              eller statliga beslut i ett läge där man redan erbjuder utbildning
              åt alla som söker utbildningen tror jag är fel väg att gå. Dessutom
              är det min principiella uppfattning att det är de olika lärosätena
              som har ansvar för dimensioneringen inom ramen för sina ordinarie
              beslutsbefogenheter.
            </seg>
          </u>
          <note type="speaker" n="59b31be4">
            Anf. 56 BRITT-MARIE DANESTIG (v):
          </note>
          <u who="britt-marie_danestig_7936f2" xml:id="i-778b4100bbe5a90d-1" n="1bf3dd20">
            <seg n="11fb97a7">
              Herr talman! Jag skulle vilja säga till utbildningsministern
              att om man tittar på de statistiska uppgifterna togs det in totalt
              53 personer med inriktningen hem- och konsumentkunskap hösten
              2004, alltså den termin vi har nu. Utbildningen är mellan fyra
              och fyra och ett halvt år lång. Enligt statistiken är 14 % 60
              år eller äldre. De som går är ettämneslärare, och de som kommer
              in är tvåämneslärare. Det betyder att det finns en brist på närmare
              600. Då har jag inte räknat in behovet i grundvux med den förändring
              som nyligen har gjorts och som jag tycker är bra.
            </seg>
            <seg n="05e29f41">
              Om man sedan skulle göra positiva förändringar i läroplanen och
              kursplanerna som ytterligare skulle öka behovet av det här ämnet
              skulle det också öka behovet av nyutbildade lärare med den här
              kompetensen.
            </seg>
            <seg n="534e0eac">
              Låt oss titta på antagningssituationen. I Göteborg antogs nu
              i höstas 20 studenter, men det fanns 34 förstahandssökande till
              de platserna. I Uppsala har man 24 platser, men söktrycket har
              ökat och ytterligare 10 studenter har faktiskt tillkommit under
              den här terminen.
            </seg>
            <seg n="685f8352">
              Jag vill också säga utbildningsministern att det är viktigt att
              utbildningarna har en viss volym på lärosätena för att man ska
              kunna erbjuda hög kvalitet både när det gäller lärarkompetens
              och när det gäller utvecklings- och forskningsanknytning. En för
              liten volym skapar ett för litet underlag för att synliggöra dessa
              utbildningar och marknadsföra dem. Man läser ju hem- och konsumentkunskap
              i grundskolan, men jag tror att man glömmer bort det och inte
              ser det som ett möjligt yrke efter gymnasieskolan.
            </seg>
            <seg n="6a23066b">
              Lärarförbundet visade i en undersökning som man publicerade i
              maj att studenternas val inom lärarutbildningen faktiskt stämmer
              ganska dåligt med behovet. Man visade till exempel att förskolorna
              behöver 3 300 lärare, inte de 1 200 som nu har valt den här inriktningen.
              Utifrån det gick faktiskt regeringen in och markerade detta behov
              i budgetpropositionen för 2005 och uppdrog åt lärarutbildningarna
              att förändra den här situationen. Vi menar att man borde kunna
              göra på samma sätt när det gäller lärare i hem- och konsumentkunskap.
            </seg>
            <seg n="86e87250">
              Utbildningsministern nämnde att dessa utbildningar finns i Göteborg,
              Umeå och Uppsala, men det finns faktiskt ett stort behov i övriga
              delar av Sverige, särskilt i södra Sverige. Vi tror att det skulle
              kunna finnas anledning att utöka även antalet utbildningsanordnare.
            </seg>
            <seg n="486785e3">
              Sedan skulle jag vilja fråga: Varför inte också utöka den särskilda
              lärarutbildningen med inriktning mot hem- och konsumentkunskap?
              Där skulle man kunna få lärare som också hade ett invandrarspråk
              och samtidigt kunskap om andra kulturer och erfarenhet av den
              kulturkrock mötet med Sverige kan innebära.
            </seg>
            <seg n="d5b4fd53">
              Jag vill också säga att det har bedrivits väldigt många intressanta
              projekt, särskilt i invandrartäta områden, där ämnet hem- och
              konsumentkunskap använts för att också lära ut svenska, matte
              och engelska. Ett exempel är så kallade matstudior där matte övas
              i situationer där matlagning står på schemat. För att laga mat
              måste man kunna läsa recept. Man måste kunna dela eller gångra
              mängden ingredienser, beräkna priser, beräkna näringsvärde och
              så vidare. Matematikkunskaperna får på det här sättet en förankring
              i den enskildes tillvaro och övas i ett konkret och meningsfullt
              sammanhang där alla sinnen medverkar till förståelsen.
            </seg>
            <seg n="831ac8f5">
              Vi är nämligen olika, utbildningsministern. Vi lär oss på olika
              sätt. De olika lärstilarna är inte fullt tillgodosedda i dagens
              skola.
            </seg>
          </u>
          <note type="speaker" n="cafef446">
            Anf. 57 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-22" n="9a0e53da">
            <seg n="b9099bfe">
              Herr talman! Återigen är vi eniga. Jag håller med om att man
              lär sig bättre om man mobiliserar också smaksinnet. Efter att
              ha satt mig in i årets Nobelpriser tror jag också att man kan
              addera luktsinnet. Jag tror absolut att integration mellan de
              här olika ämnena levandegör till exempel matematiken men också
              många andra ämnen. Det är ytterligare ett skäl till att den reform
              som genomförts, som siktar på att hem- och konsumentkunskapslärarna
              också ska ha ett annat ämne i sin portfölj, är välkommen.
            </seg>
            <seg n="d2ce8503">
              Jag tror att vi behöver höja statusen för yrket. Vi behöver ge
              en stabilare bas för sysselsättning för heltidstjänster. Jag tror
              att vi behöver använda den typen av instrument för att öka efterfrågan
              på den här typen av utbildningar. Vi behöver fler behöriga lärare
              i hem- och konsumentkunskap än vi har i dag, men det är inte stor
              mening med att bygga ut utbildningskapaciteten när den i stort
              sett är i balans med den efterfrågan som vi möter i dag.
            </seg>
            <seg n="42f9dad4">
              Däremot är det naturligtvis en intressant möjlighet att erbjuda
              i dag verksamma lärare som saknar full behörighet möjlighet att
              komplettera med ny utbildning. Det hör till det som jag tycker
              att vi ska överväga framöver.
            </seg>
            <seg n="20888dc2">
              Jag tycker dock inte att vi från regeringens sida ska gå in och
              föreskriva ämne för ämne, läroanstalt för läroanstalt hur dimensioneringen
              ska gå till. Det exempel som Britt-Marie Danestig tog handlar
              ju om hela förskollärarsektorn, och det är någonting annat än
              ett visst ämne. Utbildningsvolymen skulle alltså preciseras så
              att det i stället för 20 ska vara 28 platser i till exempel Göteborg,
              eller 34 eller vad det nu var för uppgift Britt-Marie Danestig
              hade. Det tror inte jag är rätt väg att gå däremot höjd status
              för yrket, stabilare möjligheter till heltidstjänster, kanske
              bättre marknadsföring och möjligen också särskilda insatser för
              kompletterande utbildning till dem som i dag uppehåller tjänsterna
              men som saknar full behörighet.
            </seg>
          </u>
          <note type="speaker" n="4c608f19">
            Anf. 58 BRITT-MARIE DANESTIG (v):
          </note>
          <u who="britt-marie_danestig_7936f2" xml:id="i-778b4100bbe5a90d-2" n="1bf3dd20">
            <seg n="54656195">
              Herr talman! Jag vet inte om utbildningsministern inte uppfattade
              att jag gjorde en analys där jag kom fram till att behovet inte
              är mellan 50 och 60 lärare utan att behovet de närmaste fem åren
              kommer att vara 600700 lärare. Det är en stor skillnad.
            </seg>
            <seg n="67202ffa">
              Jag tror att regeringen måste se lite längre än precis till dagsläget.
              Det tar fyra till fyra och ett halvt år att utbilda sig till hem-
              och konsumentkunskapslärare, och det måste vi ta hänsyn till.
              Vi måste också titta på de stora pensionsavgångarna. Annars riskerar
              vi att de 42 procenten outbildade lärare blir både 50 och 60 %,
              och då sänker vi definitivt kvaliteten på detta, som vi är överens
              om, viktiga ämnesområde.
            </seg>
            <seg n="0b1db59f">
              Satsningar på hem- och konsumentkunskap och de kunskaper som
              ämnet står för är inte heller bara en fråga om lärarutbildning
              per se. Detta är också en del av ett mycket större frågekomplex,
              nämligen jämställdheten. Hem- och konsumentkunskap är det ämne
              i grundskolan som representerar den kunskap som kvinnor traditionellt
              fört från generation till generation. Det är en kunskap som inte
              ges samma värde i vårt samhälle och som inte heller synliggörs
              på samma sätt i ett samhälle där vi mer talar om ekonomi och där
              det obetalda arbetet sällan värdesätts. Det betyder dock inte
              att det är mindre viktigt för den enskilda människan.
            </seg>
            <seg n="dcd03da4">
              När man frågar ungdomar vad de tycker är viktigt i livet och
              vad de tror kommer att vara viktigt för dem om tio år svarar en
              övervägande majoritet att familjen och vännerna har större betydelse
              för dem än jobb och pengar. Ungdomar i dag vill inte bara bli
              något ; de vill faktiskt bli någon .
            </seg>
          </u>
          <note type="speaker" n="b38e468b">
            Anf. 59 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_minister_2004" xml:id="i-e6687065849bb530-23" n="9a0e53da">
            <seg n="82305722">
              Herr talman! Jag är glad att Britt-Marie Danestig ansluter sig
              till min analys att en viktig del av detta är att höja statusen
              i yrket. Jag har försökt säga det i samtliga mina inlägg, och
              jag är glad att Britt-Marie Danestig på slutet också kom fram
              till att detta traditionellt kvinnliga område inte har tillräcklig
              status för att ge den attraktionskraft som behövs.
            </seg>
            <seg n="64f16336">
              Här menar jag att nyckeln ligger. Om vi inte har större intresse
              bland studenterna för att söka utbildningen är det inte så stor
              mening med att inrätta fler utbildningsplatser. Att fatta beslut
              om att skapa fler vakanser är ingen verkningsfull politik.
            </seg>
            <seg n="2491e816">
              Hela Britt-Marie Danestigs inlägg handlar om utbildningsdimensioneringen.
              Mitt inlägg handlar om att göra fler ungdomar intresserade av
              att söka utbildningen. Sedan ligger det inom utbildningsanstalternas
              ordinarie ansvar att dimensionera den så att man kan tillgodose
              efterfrågan i linje med den arbetsmarknad som råder. Arbetsgivarna
              har inte framfört de här önskemålen. Vi kanske ska göra det i
              deras ställe. Men det är meningslöst om vi inte kan fylla platserna.
              Det är där skon klämmer.
            </seg>
            <seg n="bf52dcf5">
              Vi har vidtagit viktiga åtgärder. Det har gjorts rejäla reformer
              för att stärka dessa lärares ställning i den enskilda skolan genom
              tvåämnesreformen. Därmed har vi lagt en bra grund för att gå vidare.
              Men att bara rakt upp och ned från regeringens sida fatta beslut
              om att det ena eller andra eller tredje lärosätet ska öka med
              fem platser hit och sex platser dit tror inte jag är en verkningsfull
              arbetsmetod i det här sammanhanget.
            </seg>
            <seg n="c70026ec">
              Med den lilla oenigheten på slutet vill jag dock än en gång gärna
              understryka min glädje över att vi är överens om så mycket. De
              oenigheter vi har är i det här sammanhanget smärre nyansskillnader.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="e288a0e5">
            9 § Svar på interpellation 2004/05:206 om EU-konstitutionen och
            välfärden
          </note>
          <note type="speaker" n="b5dc6bfb">
            Anf. 60 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-24" n="34407f7c">
            <seg n="9ea9d29f">
              Herr talman! Camilla Sköld Jansson har frågat om jag avser att
              vidta några åtgärder för att förhindra att vårt självbestämmande
              över den sociala välfärden urgröps.
            </seg>
            <seg n="6c1d9d93">
              Regeringen har vid olika tillfällen slagit fast att vi själva
              ska bestämma över hur vi vill organisera utbildning, sjuk- och
              hälsovård och andra delar av vår välfärd. Detta gäller exempelvis
              i diskussionerna om EU:s tjänstedirektiv, liksom i EU:s förhandlingar
              om handel med tjänster inom ramen för Världshandelsorganisationen
              WTO och i regionala och bilaterala avtal som rör tjänstehandeln.
            </seg>
            <seg n="6551e233">
              WTO:s tjänstehandelsavtal, GATS, skapades för att främja ökad
              öppenhet för den internationella handeln med privata tjänster.
              Avtalet byggde på en insikt om att tjänstehandeln har allt större
              betydelse för tillväxt och utveckling i alla länder och att det
              behövdes ett gemensamt regelverk. Utgångspunkten var att WTO:s
              medlemmar inte ska diskriminera mellan privata tjänsteleverantörer
              från olika länder eller behandla utländska tjänsteleverantörer
              sämre än de egna.
            </seg>
            <seg n="e83f578f">
              Avtalet tar således inte sikte på balansen mellan privat och
              offentligt utan handlar om icke-diskriminering på redan privata
              marknader. Vilken verksamhet som ska bedrivas i offentlig respektive
              privat regi i Sverige bestämmer vi helt och hållet själva.
            </seg>
            <seg n="7479b8ee">
              Varje medlemsland kan dessutom självt välja vilka av de egna
              tjänstesektorerna som ska vara öppna för utländsk konkurrens och
              på så sätt utelämna sektorer med offentliga inslag. Även olika
              former av begränsningar för marknadstillträde, till exempel monopol,
              exklusiva rättigheter, kvoter, arbetsmarknadstest och begränsningar
              i deltagandet av utländskt kapital, kan skrivas in i enskilda
              sektorer.
            </seg>
            <seg n="90acfbda">
              Den svenska regeringen har inte gjort, och avser inte att göra,
              några åtaganden i GATS om öppenhet för utländska tjänsteleverantörer
              i sektorerna för utbildning eller hälso- och sjukvård. Sverige
              har även skrivit in uttryckliga undantag för distribution av alkoholhaltiga
              och farmaceutiska produkter i bindningslistan.
            </seg>
            <seg n="ffffdafc">
              Det konstitutionella fördraget i de delar som rör handelspolitiken
              ändrar inte dessa utgångspunkter och vilken verksamhet som ska
              bedrivas i privat respektive offentlig regi inom nämnda tjänstesektorer.
              Däremot innehåller det konstitutionella fördraget vissa ändringar
              som rör bland annat omröstningsregeln när det gäller förhandlingar
              om och ingående av internationella avtal inom den gemensamma handelspolitiken.
              Huvudregeln är att ingåendet av dessa ska beslutas av rådet med
              kvalificerad majoritet. Denna regel är föremål för flera undantag
              av vilka jag enbart berör de undantag som rör tjänstehandeln.
              Det första undantaget rör de fall där interna regler, som exempelvis
              avser den inre marknaden, skulle kräva enhällighet. Då ska också
              motsvarande beslut inom ramen för EU:s yttre handelspolitik tas
              med enhällighet. Det andra undantaget, då det ska vara enhällighet
              för EU:s yttre handelspolitik, rör handel med sociala tjänster
              och tjänster som avser utbildning och hälso- och sjukvård. I de
              fall avtal inom dessa områden riskerar att allvarligt störa den
              nationella organisationen av sådana tjänster och inverka negativt
              på medlemsstaternas ansvar att tillhandahålla dessa krävs enhällighet.
            </seg>
            <seg n="4029703a">
              Den svenska regeringen var under regeringskonferensen mycket
              aktiv i det arbete som ledde fram till dessa skrivningar om tjänstehandeln.
              Denna fråga var också en av de högst prioriterade för Sverige
              detta för att i alla situationer kunna garantera nationellt självbestämmande
              i frågor om organisationen av den sociala välfärden och i vilken
              mån vi vill öppna upp för utländska aktörer.
            </seg>
            <seg n="55b43e08">
              Sverige är ett av de länder som gjort flest åtaganden i GATS
              samtidigt som vi har en internationellt sett stor offentlig sektor.
              Från svensk sida har vi sett till att vi dessutom har garantier
              för självbestämmande, en form av veto, i det konstitutionella
              fördraget. Därmed har alla nödvändiga åtgärder vidtagits för att
              organisationen av vår svenska välfärd ska styras av våra egna
              beslut och inte avgöras av utgången i internationella förhandlingar.
            </seg>
          </u>
          <note type="speaker" n="9b3a7cd3">
            Anf. 61 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-440ff4d1954eef55-0" n="ec269e10">
            <seg n="47ec73a0">
              Herr talman! Jag vill börja med att tacka ministern för svaret.
            </seg>
            <seg n="48d3c505">
              Svaret uppehåller sig mycket vid GATS-förhandlingarna i WTO.
              Det är mycket viktiga förhandlingar. Jag nämner detta i min interpellation.
              Det kan jag inte ha så mycket synpunkter på, även om det var mer
              för att åskådliggöra att det marknadsliberala synsättet trycker
              på från olika håll, från EU, WTO, diskussionen om tjänstedirektivet
              och så vidare. Man vill mer och mer betrakta de välfärdstjänster
              vi har i landsting och kommuner som en handelsvara. Man vill på
              olika sätt riva hinder och öppna för privatiseringar. Tyngdpunkten
              och rubriken på interpellationen är ändå det förslag som finns
              för ny EU-konstitution och vilka eventuella konsekvenser den kan
              få för att vi ska få bevara självbestämmandet när det gäller hur
              vi organiserar välfärden.
            </seg>
            <seg n="41059991">
              Förslaget till konstitution öppnar för att EU:s slutliga ståndpunkt
              för att sluta internationella avtal med handel ska fattas med
              majoritetsbeslut. Det ska vara grundregeln. I och med att det
              är fråga om majoritetsbeslut är det svårt att hävda att vi har
              kvar självbestämmandet.
            </seg>
            <seg n="025e58b4">
              Jag tycker att näringsministern enkelt glider över frågan. Jag
              får inte riktigt några konkreta svar. Det sägs att regeringen
              har varit mycket aktiv i arbetet med skrivningarna och att skrivningarna
              garanterar självbestämmandet i fråga om hur vi organiserar välfärden
              och att det finns en form av veto i fördraget. Vad som går att
              utläsa i texten och det är den som gäller är att vi inte har självbestämmandet
              kvar eftersom grunden är majoritetsbeslut. Det är endast när ett
              avtal inte bara stör det sätt vi organiserar vår välfärd utan
              dessutom allvarligt stör den offentliga välfärden som det går
              att lägga in ett veto.
            </seg>
            <seg n="6365e52a">
              Vad är det för garantier för självbestämmande som näringsministern
              hänvisar till? Vilka är de nödvändiga åtgärder som näringsministern
              säger att regeringen har vidtagit för att säkerställa att vi har
              kvar vårt självbestämmande?
            </seg>
          </u>
          <note type="speaker" n="53f51bd9">
            Anf. 62 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-25" n="34407f7c">
            <seg n="e0239fc2">
              Herr talman! Det var en viktig framgång för Sverige i diskussionerna
              i Europeiska rådet om det konstitutionella fördraget att vi efter
              mycket intensivt arbete fick in de skrivningar jag refererade
              till i mitt svar. Det innebär att Sverige kan känna trygghet på
              de områdena.
            </seg>
            <seg n="9b3e2e04">
              Låt oss bena upp frågan från start. I fråga om fördraget och
              hänvisning till internationella förhandlingar gäller inte balansen
              mellan privat och offentligt. Det påverkas inte av kommissionens
              möjligheter att bedriva förhandlingar när det gäller handelspolitiken.
            </seg>
            <seg n="561d641e">
              När vi sedan kommer till frågan om utbildning och hälso- och
              sjukvård, där en del länder har offensiva intressen och aktivt
              säljer utbildning, har Sverige i de förhandlingar vi har deltagit
              i inte lämnat de områdena öppna för Sverige att delta i när det
              gäller GATS-avtalet. För att få ytterligare säkerhet och trygghet
              har vi dessutom fått in undantaget när det gäller omröstningsregeln.
              Det tar sikte på de fall där internationella avtal om tjänstehandel
              berör områden som kan påverka grunderna för vår nationella organisation
              av hälso- och sjukvårdssektorn och utbildningssektorn. Med hela
              uppbenandet av argumentationen kan vi känna stor trygghet. I EU,
              som det ser ut, finns det inte heller någon stark opinion, utöver
              trygghetsåtgärderna som har vidtagits, för att föra in utbildning
              och hälso- och sjukvård i handelsavtalen på ett sådant sätt att
              de skulle kunna påverka hur vi organiserar detta på hemmaplan.
            </seg>
            <seg n="800872cc">
              Det här är viktigt för oss. Vi ser gärna en fortsatt öppning
              av tjänstesektorerna för internationell handel. Regeringen är
              starkt frihandelsvänlig när det gäller möjligheterna att med privata
              varor och tjänster kunna handla fritt med varandra mellan världsdelar
              och mellan länder. Den frågan driver vi starkt inom Europeiska
              unionen, nämligen att Europeiska unionen ska ha en mycket stark
              frihandelsvänlig inställning i de förhandlingar vi deltar i.
            </seg>
            <seg n="254f83a4">
              Detta är en annan sak än hur vi organiserar vår offentliga sektor.
              Vi kommer att nogsamt bevaka att avtal på det området inte på
              något sätt negativt påverkar vår organisation av offentlig sektor.
            </seg>
          </u>
          <note type="speaker" n="e90431b8">
            Anf. 63 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-440ff4d1954eef55-1" n="ec269e10">
            <seg n="4da97125">
              Herr talman! Jag känner mig inte alls lika trygg som Östros gör.
              Jag delar inte heller uppfattningen att det inte finns någon opinion
              i EU för att liberalisera offentliga tjänster. Tvärtom kan man
              se i olika skrifter, bland annat i ekonomiska riktlinjer och annat,
              att man på olika sätt trycker på för den utvecklingen.
            </seg>
            <seg n="81d0fd3f">
              Grunden i det nya förslaget är att man lyfter in och ser sociala
              välfärdstjänster som en handelsvara. De lyfts in i handelspolitiken.
              Det är nytt. Grunden är majoritetsbeslut. Majoritetsbeslut innebär
              att vi får finna oss i vad majoriteten tycker. Texten till konstitutionen
              ser så ut, och jag har inte kunnat hitta något protokoll eller
              något annat där Sverige har markerat någon annan uppfattning.
              Enda sättet jag kan se att i EU-konstitutionen se till att vi
              har garantier för att vi själva får bestämma hur vi organiserar
              välfärden är att det är fråga om enhällighet, alltså att ett land
              har ett veto i fråga om handel med välfärdstjänster.
            </seg>
            <seg n="38f1bea7">
              Med regeln som är nu att det ska beslutas med enhällighet måste
              man ställa frågan hur mycket utförsäljning av offentlig välfärdsverksamhet
              det handlar om innan man kommer till gränsen att det allvarligt
              stör vår välfärdsmodell. Det är faktiskt så det står. I de fall
              det riskerar att allvarligt störa vår välfärdsmodell ska vi kunna
              lägga in veto, inte annars. Vem är det som gör tolkningen?
            </seg>
          </u>
          <note type="speaker" n="f6e430e2">
            Anf. 64 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-26" n="34407f7c">
            <seg n="a55bc92c">
              Herr talman! Om det skulle vara så att vi hade en diskussion
              om utförsäljning av offentlig sektor driven av ett internationellt
              handelsavtal skulle vi verkligen stå på samma sida. I Sverige
              finns inte intresse för något sådant. I en kraftig majoritet av
              medlemsländerna finns inte heller något sådant intresse. Internationella
              handelsavtal påverkar inte detta. Det handlar inte om balansen
              mellan hur stor offentlig sektor och privat sektor ska vara. Inom
              utbildning, hälso- och sjukvård finns det också i Sverige verksamheter
              som bedrivs på marknadsvillkor. Sverige har trots detta sagt att
              vi inte öppnar upp de områdena för ytterligare bindningar inom
              GATS-avtalet. Det gör vi eftersom vi vill känna trygghet för att
              offentlig sektor inte påverkas. EU kommer inte heller att kunna
              göra det inom de här områdena så länge de inte har alla medlemsländer
              med sig. Det är det som undantaget gäller i det konstitutionella
              fördraget. För kulturella och audiovisuella tjänster samt hälso-,
              sociala och utbildningstjänster har man med det undantaget och
              kravet på enhällighet tryggat grunden för organisationer av de
              verksamheterna i hemländerna och gett de sektorerna en särställning.
              Det handlar inte på något sätt om att ett internationellt avtal
              skulle kunna tvinga Sverige att minska offentlig sektor.
            </seg>
            <seg n="c0ca317a">
              Däremot när det gäller privata tjänster är det viktigt för regeringen
              det är viktigt att säga också i den här debatten att driva på
              en liberalisering av världshandeln. Det finns all anledning i
              världen till det. Det har Sverige intresse av. Vi har en stor
              privat tjänstesektor som möter hinder när den vill ut på exportmarknaden.
              Andra stora delar av världen har också intresse av det. Ta Indien,
              ett land med en potential i ekonomisk utveckling, fortfarande
              mycket fattigt till stora delar men med en lång period av god
              ekonomisk tillväxt i takt med att man har öppnat för internationell
              handel. Indien är på väg att bli en exportör av avancerade tjänster.
              Det finns ett gemensamt intresse hos länder i tredje världen och
              länder som Sverige att få internationella avtal på det området
              som fortsätter att liberalisera tjänstehandeln. Där får man heller
              inte svikta.
            </seg>
            <seg n="523c7b99">
              För min del handlar det om att trygga vår organisation av offentlig
              sektor. Det menar jag att vi har gjort med den argumentation som
              jag har fört fram och med de avtal som Sverige har slutit i diskussioner
              med EU. Det handlar också om att se till att fortsätta att liberalisera
              tjänstehandeln. Det är bra för världens ekonomiska utveckling.
            </seg>
          </u>
          <note type="speaker" n="9e02d13a">
            Anf. 65 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-440ff4d1954eef55-2" n="ec269e10">
            <seg n="b0b1e178">
              Herr talman! Man pratar om internationell handel och välfärdstjänster.
              Man pratar om sociala tjänster, utbildning och så vidare. Så för
              man ett resonemang om att det kan komma till ett läge där detta
              allvarligt stör det nationella systemet i välfärden. Det går inte
              att tolka på något annat sätt än att man då tänker sig att tjänstehandeln
              konkurrerar med den offentligt finansierade välfärden. Vad är
              det annars för störningar? Det kan ju inte finnas några andra
              störningar än att den här handeln tränger ut välfärdstjänsterna.
              Annars skulle man inte behöva ha garantier om att det någonstans
              finns en gräns för när majoritetsbeslut inte ska gälla och det
              krävs enhällighet.
            </seg>
            <seg n="5e2d18c1">
              Jag menar att regeringen antingen helt enkelt har missat den
              här paragrafen eller misstolkat den. Jag återkommer till att det
              inte går att göra någon annan tolkning än att det här riskerar
              att påverka vårt självbestämmande och hur vi organiserar vår välfärd.
              Det är väl ytterligare ett skäl att lyfta den nya konstitutionen
              till ett avgörande av folket i en folkomröstning. Vi måste bena
              ut det. Det finns mycket i konstitutionsförslaget som jag är övertygad
              om att svenska folket mycket noga skulle vilja diskutera och ta
              ställning till.
            </seg>
            <seg n="c6ceaebe">
              Jag är fortfarande mycket bekymrad över detta. Jag delar inte
              regeringens uppfattning att det här säkerställer vårt självbestämmande.
              Jag är rädd att regeringen de facto har sålt ut vårt självbestämmande
              när det gäller de här viktiga frågorna.
            </seg>
          </u>
          <note type="speaker" n="ffb86a39">
            Anf. 66 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-27" n="34407f7c">
            <seg n="a838bdc4">
              Herr talman! Det är antagligen så att Camilla Sköld Jansson missförstår
              avtalet och det undantag som finns, möjligen avsiktligen av skäl
              som handlar om att försöka uppbåda en opinion mot Sveriges medlemskap
              i Europeiska unionen. Hon döljer att vi har en förhandlingsframgång
              här som är viktig för oss. Vi har en särskild beslutsregel just
              på utbildnings- och hälso- och sjukvårdsområdet. Det handlar om
              att vi har ett starkt intresse av att inte binda upp de områdena
              i de internationella handelsavtalen. I och med att vi har en enhällighetsregel
              där har Sverige mycket goda möjligheter att agera. Sverige har
              inte heller åtagit sig, i de diskussioner som förs, bindningar
              på de områdena i dag. Det är av det skälet att vi bedömer att
              det är bäst för vårt sätt att organisera offentlig sektor och
              en gemensam välfärd.
            </seg>
            <seg n="356f3993">
              Använd inte detta som grund för argumentationen i motståndet
              mot Europeiska unionen och ett nytt konstitutionellt fördrag!
              Det finns inte saklig grund för det.
            </seg>
            <seg n="bba58191">
              Regeringen har visat i många sammanhang att vi är intresserade
              av frihandel. Det är faktiskt en av grunderna för vår välfärd.
              Men vi är inte intresserade av att frihandeln påverkar hur vi
              organiserar offentlig sektor. Det visar vi i det här sammanhanget
              och i hela diskussionen och förhandlingarna om tjänstedirektivet
              inom Europeiska unionen. Det menar jag är ett bevis för vårt starka
              engagemang för att vi själva bestämmer över offentlig sektor,
              hur den ska organiseras, vilken omfattning den ska ha och hur
              den ska finansieras.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="f729b437">
            10 § Svar på interpellation 2004/05:238 om småföretagarpolitik
          </note>
          <note type="speaker" n="55440ecb">
            Anf. 67 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-28" n="34407f7c">
            <seg n="5430d511">
              Herr talman! Anna Grönlund Krantz har frågat mig vad regeringen
              lovar att konkret göra för småföretagen nästa år och för att förändra
              attityder till småföretag.
            </seg>
            <seg n="a72075d1">
              Jag vill inledningsvis peka på att Sverige internationellt sett
              ligger väl till när det gäller förutsättningar för långsiktig
              tillväxt och företagande. I World Economic Forums årliga rankning
              över de mest konkurrenskraftiga ekonomierna placerar sig Sverige
              nämligen på en tredje plats och Världsbankens Doing Business in
              2005 Removing Obstacles to Growth har Sverige på en nionde plats
              av 145 jämförda länder när det gäller en sammanvägning av sju
              olika indikatorer över hur enkelt det är att bedriva näringsverksamhet.
            </seg>
            <seg n="3b47b9c1">
              Sverige har alltså generellt sett goda ramvillkor för företagande,
              men det är viktigt att vi också fortsättningsvis har en hög ambitionsnivå
              i arbetet med att förbättra dessa villkor. För att vi ska bli
              lyckosamma i det arbetet krävs det inte minst att vi är beredda
              att pröva nya lösningar, och i den delen spelar förbättrade attityder
              till småföretagande en stor roll.
            </seg>
            <seg n="027e7072">
              Häromveckan lämnade regeringen över den årliga skrivelsen (2004/05:48)
              om regelförenklingsarbetet till riksdagen med regeringens handlingsprogram
              för minskad administration för företagen. Handlingsprogrammet
              innehåller närmare 300 sådana konkreta åtgärder direkt knutna
              till regelverken som Anna Grönlund Krantz efterfrågar. Skrivelsen
              innehåller dessutom en redogörelse för de verktyg som kan användas
              i ett offensivt och resultatinriktat arbete med förenklingsfrågor.
              Det handlar i den delen om metoder för att mäta företagens kostnader
              för att administrera regelverken, om ambitiösa mål som ska sättas
              med början nästa år för att minska dessa kostnader och för att
              redan nu driva på arbetet med kraft. Det handlar också bland annat
              om Nuteks nya viktiga roll som resurs i det regelförenklingsarbete
              som bedrivs på myndighetsnivå.
            </seg>
            <seg n="ff0576b0">
              Regeringen vidtar också en rad åtgärder för att förbättra möjligheten
              för nystartade företag att få en god finansiering, för att skapa
              positivare attityder till företagande och för att underlätta ägarskiften
              i företag. När det gäller finansieringen tillskapas en ny struktur
              för marknadskompletterande finansiering av företag i tidiga skeden.
              För att främja entreprenörskap har regeringen avsatt 12 miljoner
              kronor under tre år från 2002 till 2004 till ett nationellt program.
              Nutek har dessutom fått i uppdrag att från 2005 genomföra ett
              utökat program för entreprenörskap. I början av december fick
              Nutek i uppdrag att genomföra ett program för att underlätta generationsskiften
              i företag. Det programmet ska löpa fram till år 2007.
            </seg>
            <seg n="4d37fb2d">
              När det gäller arbetsgivarens medverkan i det nya sjukpenningssystemet
              vill jag framhålla att detta system kommer att ha ett golv och
              ett tak i form av ett högkostnadsskydd och ett fribelopp. Högkostnadsskyddet
              kommer att vara lika för alla arbetsgivare och innebära att den
              särskilda sjukförsäkringsavgiften inte tas ut om den är lägre
              än 12 000 kr per kalenderår och arbetsgivare. En arbetsgivare
              ska aldrig behöva betala mer än 4 % av sin sammanlagda lönesumma
              i särskild sjukförsäkringsavgift för ett kalenderår.
            </seg>
            <seg n="ad50af0a">
              Avslutningsvis anser regeringen att skatteregler för småföretag
              och deras ägare ska vara likformiga och enkla (prop. 2004/05:1
              s. 41). Den reformering av de så kallade 3:12-reglerna som inleddes
              efter förslag i budgetpropositionen 2004, och som Anna Grönlund
              Krantz hänvisar till, kommer att fullföljas under nästa år. En
              särskild arbetsgrupp tillsattes i somras med uppgift att lämna
              förslag till hur detta bör ske. Gruppen kommer att redovisa resultatet
              av sitt arbete under januari månad 2005. Ändringar i 3:12-reglerna
              ska träda i kraft den 1 januari 2006. Sammanlagt kommer förändringarna
              i detta regelverk att leda till de skattesänkningar som det också
              hänvisas till i interpellationen.
            </seg>
          </u>
          <note type="speaker" n="e596b35a">
            Anf. 68 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-1745d6432ef7d488-1" n="e01903fa">
            <seg n="8a19f83d">
              Herr talman! Jag vill börja med att tacka näringsministern för
              svaret. Man kan mycket snabbt konstatera att vår nya näringsminister
              åtminstone i ett avseende inte nämnvärt skiljer sig från tidigare
              ministrar på samma område: Ordrikedomen är omfattande.
            </seg>
            <seg n="a0715131">
              Näringsministern inleder sitt svar med en uppräkning av statistiska
              uppgifter om hur bra Sverige ligger till vad gäller företagande.
              Jag har inte för avsikt att slå näringsministern i huvudet med
              något annat slags statistik som visar det motsatta, även om det
              hade gått att hitta sådan. Jag nöjer mig med att konstatera att
              i de fall kartan inte överensstämmer med verkligheten anser jag
              att det är bättre att förhålla sig till verkligheten än till kartan.
            </seg>
            <seg n="509cc712">
              Antalet småföretagare i Sverige i dag är 30 000 färre än när
              Socialdemokraterna tog över regeringsmakten för tio år sedan.
              Viljan att starta nya företag i Sverige är sämre än i många andra
              jämförbara länder. I Sverige är 4 % av befolkningen på något sätt
              involverade i ett nystartat företag. I USA är motsvarande siffra
              12 % och i Danmark är siffran drygt 6 %. Dessutom väljer många
              småföretagare att inte växa därför att oron för kostnader och
              ansvaret för att anställa är för stora.
            </seg>
            <seg n="48013414">
              Den svenska företagarpolitiken kan vid en första anblick tyckas
              vara god. Men när man skrapar lite grann på ytan ser man att den
              mest bara är bra för de stora företagen, men inte för de små.
              Den svenska företagarpolitiken har under lång tid inriktats på
              de stora företagen, det vill säga de stora arbetsgivarna. Men
              den senaste tidens utveckling visar att de nya jobben inte kommer
              i de stora företagen, utan de minskar i stället kontinuerligt
              på desamma. 50 000 jobb har lämnat svensk mark under den senaste
              tioårsperioden. Tyvärr har inte heller de stora företagen gjort
              några större nyinvesteringar i landet.
            </seg>
            <seg n="7ecbfbf2">
              Om vi ska få mer pengar till vård, skola och omsorg och fler
              arbetstillfällen måste företagarpolitiken inriktas just på de
              små företagen. Det handlar om att genomföra konkreta förändringar,
              men det handlar också om att förändra attityder till företagandet.
              Där är politiken en viktig avsändare. Det går inte bara att lova
              skattesänkningar och minskat regelkrångel, utan det måste innebära
              något i realiteten också.
            </seg>
            <seg n="110e391a">
              Om näringsministern hade gått efter verkligheten i stället för
              efter kartan så hade han varit medveten om att krånglet och byråkratin
              för de små företagen är en verklighet som så gott som alla småföretagare
              lever med dagligen. Det kostar svenska företag i storleksordningen
              50 miljarder kronor om året i administration. Det är något som
              näringsministrar före Östros också har noterat och därför med
              myndig röst har lovat göra någonting åt. Men i stället för att
              något konkret har hänt har näringsminister efter näringsministern
              tillsatt utredningar. Snart har mer än sex år gått sedan vi hörde
              talas om den så kallade Simplexutredningen, som var startskottet
              för hela arbetet.
            </seg>
            <seg n="137c7f7f">
              Näringsminister Östros kommer med 291 regelförenklingsförslag,
              för att vara exakt. Det är något som vid en första anblick kan
              tyckas vara ett steg i rätt riktning. Jag tänker inte klanka ned
              för mycket på det, för visst är det bra att det genomförs. Till
              att börja med kan man ställa sig frågan om regeringen åtminstone
              inte kunde avkräva Sveriges 256 myndigheter att komma in med kanske
              tio förslag var på regelförenklingar. Det hade avsevärt ökat på
              listan med 291. Det kan tyckas ganska futtigt att myndigheter
              och departement inte kan komma fram till mer än ett förslag per
              instans.
            </seg>
            <seg n="c8429529">
              I skrivelsen redogörs för en omfattande plan som regeringen arbetar
              med för att mäta företagens regelbörda. Återigen handlar det om
              att inte genomföra några reella förändringar utan att i stället
              dra saker i långbänk. Varför inte sätta upp ett mål och arbeta
              för det i stället för att lägga tid och kraft på att mäta?
            </seg>
            <seg n="d7e5dd9c">
              Mina frågor till näringsministern är därför: Vilken är er ambition
              vad gäller regelförenklingar för de små företagen? Hur stor börda
              planerar näringsministern att lyfta från de små företagen under
              de kommande två åren?
            </seg>
          </u>
          <note type="speaker" n="075a9d07">
            Anf. 69 LARS-IVAR ERICSON (c):
          </note>
          <u who="unknown" xml:id="i-e6687065849bb530-29" n="7d6d7152">
            <seg n="7cddf5a9">
              Herr talman! När jag kom in i riksdagen år 2002 fick jag veta
              att det fanns 22 000 sidor med regler för företag. Under mitt
              första år här tillkom ytterligare 800 sidor. Det är upprörande.
              Jag delar denna syn med många av de företag som jag har fått besöka
              under de här två åren. Nu senast var det Medvind i Glimåkra. Det
              är ett företag som har som syfte att ge långtidsarbetslösa och
              långtidssjukskrivna praktik och utbildning för att de sedan ska
              lotsas ut i arbete i företag i närområdet.
            </seg>
            <seg n="9631300c">
              Det är alltså ett socialt företag som drivs på företagsmässiga
              grunder. Man bedriver dessutom en daglig verksamhet för personer
              med utvecklingsstörning enligt LSS. Företagsbesöket var mycket
              positivt. Man har fått möjlighet att slussa ut många människor
              till arbeten i närområdet.
            </seg>
            <seg n="926d3d6f">
              Men det fanns också en del negativt. Det var de många stuprören.
              Ett socialt företag har många stuprör många regler och villkor
              att verka under. Det är reglerna för företag, AMS arbetsmarknadsregler
              för de arbetslösa, Riksförsäkringsverkets regler för de sjukskrivna,
              socialförvaltningens regler för bidragstagare och regler för personer
              med funktionshinder. Om det sociala företaget dessutom bedriver
              ett EU-projekt tillkommer ytterligare ett regelsystem att hantera.
            </seg>
            <seg n="7899c365">
              Det är lätt att tänka sig hur mycket tid och vilken kostnad denna
              administration kräver. Men vad händer då med den enskilde som
              hamnar i något av stuprören? Var finns fokus på de enskilda människoödena?
              Den förda näringspolitiken och arbetsmarknadspolitiken ska väl
              ändå ha ett gemensamt mål: arbete för så många som möjligt.
            </seg>
            <seg n="dd1ba69a">
              Hur ska man kunna förenkla och samordna alla dessa regelverk?
              Jag undrar om ministern har någon åsikt om detta.
            </seg>
            <seg n="4a1f749c">
              Jag ska säga några ord om själva sjukpenningssystemet. Jag kan
              inte se annat än att detta system leder till ökad risk för höga
              kostnader vid medarbetarnas sjukfrånvaro. Därmed tvingas företagen
              till en större noggrannhet när de ska rekrytera nya medarbetare.
              Många har protesterat mot detta system, inte minst handikapporganisationerna.
              Det blir svårigheter för människor som inte är fullt friska att
              få ett arbete, och därmed försämras förutsättningarna för den
              sociala ekonomin i Sverige i stället för att förbättras och underlättas.
              De sociala företagen tillhör ju också småföretagen. De orkar inte
              med ytterligare en pålaga i form av ökad kostnad vid sjukfrånvaro.
            </seg>
            <seg n="04361218">
              Jag skulle vilja ha ministerns syn på hur vi ska kunna göra det
              lättare för de sociala företagen i fortsättningen.
            </seg>
          </u>
          <note type="speaker" n="4b94eee4">
            Anf. 70 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-30" n="34407f7c">
            <seg n="f2f5081b">
              Herr talman! När jag lyssnar till Anna Grönlund Krantz verkar
              det som att det är ett färdigskrivet anförande som hålls oavsett
              hur verkligheten förändras. Det är kartan som du håller i handen,
              men verkligheten påverkar den inte.
            </seg>
            <seg n="e6806afd">
              Du väljer själv att påpeka och lyfta fram början på 90-talet.
              Faktum är att småföretagandet, företagandet och nyföretagandet
              gick ned mycket kraftigt under den period som Anna Grönlund Krantz
              vill lyfta fram som något slags ideal. Därefter har det gått upp
              och ligger nu på 35 000 nya företag per år. Nu får vi de första
              tecknen på att företagande ökar igen. Det ser jag som oerhört
              viktigt.
            </seg>
            <seg n="218ac28a">
              ITPS följer detta noggrant, och är den myndighet som bäst kan
              skilja ut vad som är ett riktigt nyföretagande och vad som exempelvis
              bara är omregistrering av gamla företag.
            </seg>
            <seg n="02f1bad9">
              Den andra del där verkligheten och kartan skiljer sig åt är beskrivningen
              av Sveriges utveckling. SCB kom förra veckan inte med kartan utan
              med sin bedömning av verkligheten när man kom med de senaste tillväxtsiffrorna
              för Sverige.
            </seg>
            <seg n="20791b4a">
              Det tredje kvartalet har svensk ekonomi det senaste året vuxit
              med 3,9 %. Därmed har vi en av de högsta tillväxttakterna i Europa,
              högre än Finland och högre än många andra länder i Europa som
              tidigare har kännetecknats av hög tillväxt. Det är något att glädja
              sig åt. Det är framför allt drivet av vårt skickliga näringsliv
              som ökat exporten mycket kraftigt, trots att den svenska kronan
              samtidigt har ökat i värde. Det är både stora, små och medelstora
              företag som exporterar mer. Bytesbalansöverskottet i år kommer
              att bli ca 160 miljarder kronor. Det tyder på att Sverige har
              en konkurrenskraft när det gäller företagande, produktivitetsförändringar
              och en kvalitet i produktionen som är mycket stark.
            </seg>
            <seg n="16638b1c">
              Jag vill ägna en stor del av näringspolitiken åt att fortsätta
              stärka företagandet i Sverige. Vi ska vara stolta över våra stora
              företag. De betyder mycket för oss. De är en ryggrad i ekonomin.
              Men vi behöver stimulera nyföretagandet, och det vill jag göra
              med ett brett åtgärdsprogram. En åtgärd är att konkret förenkla
              och förbättra servicen till företagandet.
            </seg>
            <seg n="287b1757">
              Det handlingsprogram som vi har lämnat till riksdagen med 291
              åtgärder är just konkreta stora och små förändringar som sammantaget
              kommer att innebära en bättre vardag för våra företagare. Det
              handlar om alltifrån förenkling av regler, förbättrad service
              och tillgänglighet, färre blanketter, minskat uppgiftslämnande,
              ett ökat samarbete mellan myndigheter, som inte minst är viktigt
              när det gäller att underlätta för företagen, och förkortade handläggningstider.
            </seg>
            <seg n="1f1f4616">
              Ett gott exempel är hur det har gått att förenkla möjligheten
              att bilda ett företag. I dag kan man direkt på Internet komma
              till en gemensam hemsida för skatteverk och bolagsverk där man
              på en och samma gång kan registrera sitt företag en väsentlig
              förbättring mot förr. Men här ska vi driva vidare, och här har
              vi ett handlingsprogram.
            </seg>
            <seg n="9c8135fd">
              Det andra handlar om att se till att förstärka finansieringen
              i de tidigare skedena, till exempel såddfinansieringen där marknaden
              inte riktigt har kraft att bidra därför att det är för stor osäkerhet.
              Här kommer vi inom kort att realisera en ny organisation som bidrar
              till såddfinansiering för nya företag.
            </seg>
            <seg n="6274f77f">
              Ett tredje område är just attityder till företagandet. Häromdagen
              fattade regeringen beslut om ett program på 45 miljoner kronor
              per år för att i gymnasieskola och högskola arbeta med entreprenörskapsfrågorna
              för att stimulera den unga generationen till ökat företagande.
            </seg>
            <seg n="b18616d7">
              Sedan har vi vägen ut på exportmarknaderna där regeringen kommer
              att ta initiativ för att stötta vägen fram för att tidigt komma
              ut på exportmarknaderna, en nog så viktig åtgärd för små och medelstora
              företag som behöver växa.
            </seg>
            <seg n="d0460a0c">
              Jag återkommer till frågan om det sociala företagandet i mitt
              nästa inlägg, för nu är min talartid slut.
            </seg>
          </u>
          <note type="speaker" n="3c3df194">
            Anf. 71 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-1745d6432ef7d488-2" n="e01903fa">
            <seg n="c2e1286d">
              Herr talman! Näringsministern uppehåller sig vid sin egen beskrivning
              av verkligheten i stället för att prata om hur vi konkret kan
              förenkla och förbättra för småföretagen. Det tycker jag är bekymmersamt.
              Det är först i slutet av näringsministerns andra inlägg som han
              kommer in på konkreta åtgärder, utan mycket tid går åt till väldigt
              storvulna beskrivningar av hur svensk ekonomi fungerar. Var i
              stället ute i verkligheten! Besök företagen där man faktiskt ser
              de konkreta problemen med den regelbörda som ligger på småföretagarnas
              axlar.
            </seg>
            <seg n="7ddfaf69">
              Attityder, herr näringsminister, handlar framför allt om vilka
              attityder vi har här i riksdagen. Det handlar inte om att vi måste
              uppfostra dagens ungdomar att vara positiva till företagande och
              entreprenörskap. Det är de i väldigt stor utsträckning. Men det
              handlar mycket om vad vi gör här, och då gäller det att vi inte
              lovar mer än vad vi kan hålla.
            </seg>
            <seg n="c7715acf">
              Det är positivt med de 291 regelförenklingsförslagen, även om
              jag tycker att det är något lite i ett så stort land som Sverige
              där det finns väldigt mycket regelbörda för de små företagen.
            </seg>
            <seg n="ab326baa">
              Men, herr talman, det som är väldigt anmärkningsvärt här är att
              samtidigt som regeringen ger med ena handen tar man med den andra.
              Vid ungefär samma tidpunkt som regeringens skrivelse landade på
              mitt skrivbord här i riksdagen röstade socialdemokrater, vänsterpartister
              och miljöpartister igenom den proposition som lägger ett större
              ansvar för sjukfrånvaron på just företagen.
            </seg>
            <seg n="2bc5daa8">
              Nu tänker jag inte ta upp kostnadsbiten, utan jag vill prata
              om det som lägger en större regelbörda på företagen. Ansvaret
              för rehabilitering har nu blivit mycket tydligare. Efter riksdagsbeslutet
              måste man som enskild liten företagare genomföra ett rehabiliteringssamtal
              med försäkringskassan och sedan få den rehabiliteringsplan som
              upprättas godkänd. Man ska då vara medveten om att försäkringskassan
              är en myndighet som själv är tveksam till om man kommer att klara
              den ökade regelbörda som det här innebär. Det finns en stor risk
              att Sveriges alla företagare tvingas att ställa sig i kö till
              försäkringskassan. Det är anmärkningsvärt att regelbördan växer
              markant genom ett enda riksdagsbeslut. Det kan knappast de små
              förändringar som ligger i skrivelsen väga upp.
            </seg>
            <seg n="c57702c6">
              Några ord om det här med skatter: Att fåmansbolagsbeskattningen
              ska reformeras har ju svenska företagare hört så många gånger,
              så jag undrar om de verkligen tror på det. 2003 stod Göran Persson
              här i talarstolen och utlovade 1 miljard i skattesänkningar för
              fåmansbolagen. Det kom en liten åtgärd under 2003, men det var
              bara en marginell höjning av klyvningsräntan knappast något som
              gynnade Sveriges småföretagare.
            </seg>
            <seg n="e1944a4e">
              Nu återkommer näringsministern med ytterligare ett datum. Nu
              ska reformen vara genomförd den 1 januari 2006. Jag kan lova näringsministern
              att vi kommer att vara många, både från borgerligt håll och från
              företagarhåll, som noggrant kommer att studera regeringens förslag.
              Det gäller att näringsministern kommer fram till ett förslag som
              i realiteten lättar småföretagarnas skattebörda.
            </seg>
            <seg n="01057839">
              Jag förstår att näringsministern kanske inte kan säga så mycket
              konkret om det här området. Men kan näringsministern säga något
              om på vilket sätt och hur mycket småföretagens skattebörda kommer
              att minska genom de aviserade reformerna av fåmansbolagsbeskattningen?
            </seg>
          </u>
          <note type="speaker" n="c2764ddb">
            Anf. 72 LARS-IVAR ERICSON (c):
          </note>
          <u who="unknown" xml:id="i-e6687065849bb530-31" n="7d6d7152">
            <seg n="5029c51e">
              Herr talman! En tidningsrubrik är Regler kostar miljarder, och
              i notisen ser jag att enbart momsen kostar företagen 555 kr per
              anställd att hantera, enligt Nuteks mätningar.
            </seg>
            <seg n="7a95ec4e">
              Något som däremot inte kostar miljarder och som skulle kunna
              underlätta för många småföretag, även de sociala företagen, är
              Centerpartiets program för de arbetshandikappade. Vi vill göra
              större arbetsinriktade insatser för dem. De ska få fler lönebidragsplatser.
              Vi vill också öka det nuvarande lönebidraget och också göra det
              möjligt för människor upp till 67 års ålder, och inte som i dag
              till 65 års ålder, att få lönebidrag. Det skulle medföra ytterligare
              5 300 lönebidragsplatser.
            </seg>
            <seg n="a099b153">
              På DN Debatt den 1 december kunde vi läsa om hur näringsministern
              ville se fler växande företag, hur han betonade hur viktigt det
              är att stimulera kreativitet och förnyelseförmåga. Jag undrar
              då om det i denna vision också ingår en satsning på de sociala
              företagen.
            </seg>
          </u>
          <note type="speaker" n="4922be56">
            Anf. 73 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-32" n="34407f7c">
            <seg n="246be34b">
              Herr talman! Anna Grönlund Krantz fortsätter att läsa från sin
              karta som naturligtvis aldrig påverkas av verkligheten. Ståndaktigt
              beskriver hon Sverige som eländigt ekonomiskt det går dåligt på
              alla möjliga sätt. Samtidigt ser vi att Sverige i Europa har högre
              tillväxt än de flesta andra medlemsländer i Europeiska unionen.
            </seg>
            <seg n="c0e154b1">
              Jag har en väldigt stark övertygelse om att vi behöver jobba
              hårt för ökat företagande i Sverige. Det behövs av många skäl.
              Ett av skälen är naturligtvis att våra storföretag i dag är globala
              aktörer. De investerar både i Sverige och globalt. Vi behöver
              en stark, livskraftig småföretagarsektor i Sverige. Det tror jag
              att vi kan åstadkomma på många olika sätt.
            </seg>
            <seg n="c68ede75">
              Jag tror att det är väldigt viktigt att förändra attityder. Det
              sopar Anna Grönlund Krantz bort med ett handslag. Jag tycker till
              exempel att Ung Företagsamhets verksamhet ute i gymnasieskolorna
              är viktig. Unga människor i gymnasieskolan erbjuds att tillsammans
              med duktigt folk från en organisation som Ung Företagsamhet få
              starta ett företag. De får prova på hur det är att testa en affärsidé
              ända fram till att under gymnasieperioden också avveckla ett företag.
              Det är en stor insats de gör med stöd av det offentliga. Jag vill
              att vi ska ha mer av sådan verksamhet ute i gymnasieskolor och
              ute i högskolor.
            </seg>
            <seg n="d0ff7938">
              Jag vill också fortsätta att driva på, som jag har gjort under
              många år, företagsamheten och entreprenörskapet kring våra universitet
              och högskolor.
            </seg>
            <seg n="e9dbb4ad">
              Det räcker inte att, som Anna Grönlund Krantz, bara säga att
              det där är redan fixat, alla vill starta företag. Det behövs också
              en professionell struktur på högskolan för att stötta företagandet:
              teknikbyar, rådgivning, duktigt folk som kan beskriva vad det
              handlar om när det gäller patentering, marknadsundersökningar.
              Att ha den passiva attityd som Anna Grönlund Krantz har, att det
              handlar om en och annan skattesänkning och sedan bara sitta och
              vänta, tror jag inte alls på. Där har vi också sett en mycket
              intressant utveckling av företagande kring våra universitet och
              högskolor, exempelvis i Luleå men också i Lund, Göteborg och Dalarna.
              Det är mycket intressant och viktigt.
            </seg>
            <seg n="c2ef9438">
              Där har vi mycket kvar att göra, i fråga om såddfinansieringen,
              attitydpåverkan och det stora program som vi nu har lanserat med
              konkreta åtgärder för att förbättra servicen inte bara stolta
              proklamationer, som Anna Grönlund Krantz har gjort under ett antal
              år i riksdagen utan att någon gång bli särskilt konkret. Det handlar
              om ett konkret handlingsprogram för att förbättra servicen och
              förenkla vardagen.
            </seg>
            <seg n="08f14f58">
              Sedan ska vi sätta upp mål. Men det kan vi inte göra med någon
              trovärdighet, Anna Grönlund Krantz, om vi inte vet hur utvecklingen
              blir. Om man bara sätter upp ett mål, stolt i talarstolen, och
              inte vet om vi är på väg mot målet eller inte och i vilken takt
              så blir det meningslöst. Vi lär oss från de länder som är allra
              duktigast på det här området, till exempel Nederländerna, som
              har legat långt framme när det gäller att arbeta med regelförenklingar.
              Vi samarbetar med Danmark och Norge, där vi har gemensamma metoder
              för att kunna mäta hur utvecklingen är. Det kanske låter byråkratiskt
              för Anna Grönlund Krantz, men vi lär oss av de bästa. Det ger
              en drivkraft och sätter en press och gör att man kan sätta upp
              mål med trovärdighet. Så välkommen in i ett mer seriöst arbete
              för regelförenkling än att bara ha proklamationer!
            </seg>
            <seg n="1003a0c1">
              Lars-Ivar Ericson tar upp en väldigt viktig fråga, det sociala
              företagandet, ett företagande som ju är kopplat till vår välfärdssektor
              och har vuxit under senare år. Vi har ett entreprenörskap kopplat
              till vård och omsorg. Vi har det kopplat till utbildning, som
              jag ser mycket positivt på. Det är klart att finns det diskussioner
              och idéer om hur vi kan stimulera detta ytterligare är jag mycket
              intresserad av en sådan diskussion.
            </seg>
            <seg n="95f7ca99">
              Det viktiga när det gäller välfärden är att grunden för den,
              allas lika rätt, ligger i botten. Men självklart kan också småföretagsamhet
              och olika typer av företagslösningar bidra till att utveckla den
              gemensamma sektorn.
            </seg>
          </u>
          <note type="speaker" n="70b264b4">
            Anf. 74 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-1745d6432ef7d488-3" n="e01903fa">
            <seg n="201882e4">
              Herr talman! Näringsministern verkar inte ha något större intresse
              av att diskutera angelägna, konkreta åtgärder för de små företagen,
              och det tycker jag är väldigt bekymmersamt. Han återvänder till
              sin beskrivning av verkligheten och hur positivt allting går för
              Sverige. Jag skulle bara vilja säga: Besök företag så ser du den
              börda de har både vad gäller skatter och vad gäller regelkrångel.
              Jag tror att det skulle vara väldigt nyttigt att ha den utgångspunkten
              i stället för att ha den attityden att vi ordnar allting härifrån.
              Jag tror att Sveriges småföretagare faktiskt har många konkreta
              förslag själva som skulle göra deras vardag bättre och som skulle
              generera mer tillväxt i Sverige.
            </seg>
            <seg n="d1331ba6">
              Näringsministern återvänder till det här med attityder, och jag
              tycker att det är intressant. Det är absolut inte så att jag är
              negativt inställd till att man jobbar med att uppmuntra företagsamhet
              vare sig på grundskolenivå eller gymnasienivå, eller för den delen
              på högskolenivå. Jag känner också till de väldigt goda resultat
              som har kommit ur inte minst Ung Företagsamhet. Nog är det bra,
              men min interpellation till näringsministern gick ut på att jag
              ville se förändrade attityder från just Näringsdepartementet.
            </seg>
            <seg n="8c2be98e">
              Då kan man ju ställa sig frågan: När tänker regeringen genomföra
              ett program för att ändra attityderna till företagsamhet i regeringen?
              Det är helt klart så att det behövs. Vi behöver en regeringen
              som vågar sätta upp mål. Vi behöver en regering som vågar komma
              med konkreta åtgärder och som inte bara lovar luftslott som det
              inte blir någonting av. Ett konkret exempel skulle vara att regeringen
              faktiskt vågade sätta upp mål vad gäller regelförenklingsarbetet.
              Precis det gjorde man i Nederländerna. Man satte upp ett mål.
              Man var väldigt konkret. Man sade att det här lovar vi att genomföra
              under den här mandatperioden. Det tror jag att Sveriges småföretagare
              skulle må bra av.
            </seg>
          </u>
          <note type="speaker" n="a1ba95b6">
            Anf. 75 Näringsminister THOMAS ÖSTROS (s):
          </note>
          <u who="thomas_östros_minister_2004" xml:id="i-e6687065849bb530-33" n="34407f7c">
            <seg n="d83aa2bb">
              Herr talman! Jag måst säga att jag är lite besviken. En hel interpellationsdebatt
              och inga konkreta förslag från Folkpartiet om näringspolitiken.
              Jag redovisar ett program. Jag får inte en kommentar till de konkreta
              åtgärder som handlar om allt från finansiering i tidiga skeden
              och attitydpåverkan till stöttning ut på exportmarknaderna ingen
              kommentar!
            </seg>
            <seg n="d7675cb5">
              Vad hittar man i själva verket när man tittar på Folkpartiets
              näringspolitik? Det som sticker ut är en mycket kraftig neddragning
              av de resurser som finns till forskning och innovationssamarbete
              med små och medelstora företag i Vinnova, en viktig myndighet
              under Näringsdepartementet. Där slaktar Folkpartiet budgeten med
              300 miljoner kronor. Det kommer konkret att innebära sämre framtidsmöjligheter
              för bioteknik och att företagsamhet där man samverkar mellan stat
              och näringsliv för att skapa produkter som kan lyfta på marknaderna
              får avslutas. Detsamma gäller inom telekommunikationer, ett område
              som inte minst är viktigt i Luleå. Där får man också avbryta forskningsprojekten
              i samverkan mellan små och medelstora företag och staten. Inom
              nanoteknologin är det likadant. Näst intill en tredjedel av en
              viktig myndighet som i direkt samarbete med företag finansierar
              spetsforskning för att ta fram nya produkter och tjänster drar
              man undan. Det är det enda konkreta i Folkpartiets budget som
              direkt påverkar företagsamheten, och det gör det väldigt kraftigt
              negativt. Också Anna Grönlund Krantz insats i dag visar att det
              handlar väldigt mycket om ord.
            </seg>
            <seg n="02a9b7fb">
              När det gäller regelförenkling vill jag ju se till att vi får
              ett seriöst arbete som lär av de bästa i Europa när det gäller
              regelförbättringar. Nederländerna är ett sådant land. Danmark
              och Norge samarbetar vi tätt med. Då ska man sätta upp mycket
              ambitiösa mål, men då ska man också ha mätt upp vilken situation
              vi har i utgångspunkten. Annars blir det ju alldeles omöjligt
              att använda sig av de målen på något konkret sätt. Det är min
              ambition. Det ska vara konkret och användbart och sätta press
              så att vi får en förbättrad regelbörda.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="09b405e9">
            11 § Svar på interpellation 2004/05:162 om lekmannaövervakare
          </note>
          <note type="speaker" n="305c1a9c">
            Anf. 76 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-34" n="94d89057">
            <seg n="8b586676">
              Herr talman! Ragnwi Marcelind har frågat mig vad jag avser att
              vidta för åtgärder för att stärka lekmannaövervakarens ställning
              och ombesörja att fler av våra dömda får en övervakare, vad jag
              avser att vidta för åtgärder för att utreda lämpligheten i och
              framtida risker med att de som döms till skyddstillsyn i huvudsak
              överlämnas i övervakarens omsorg och vad jag avser att göra för
              att inte lekmannaövervakarinstitutet ska förlora sin ställning
              i besparingstider.
            </seg>
            <seg n="6db4aa6b">
              Inledningsvis vill jag framhålla att jag helt delar Ragnwi Marcelinds
              uppfattning att lekmannaövervakare och andra frivilliginsatser
              har en mycket viktig uppgift i samhället. Lekmannaövervakarnas
              insatser med att exempelvis stärka den dömdes sociala nätverk,
              skapa nya fritidsintressen och i övrigt vara ett stöd för den
              dömde kan inte värderas högt nog. Det är ett mycket viktigt komplement
              till det professionella stöd som ges av kriminalvårdens personal.
            </seg>
            <seg n="8ceb3e9b">
              Alla dömda som ska stå under övervakning tilldelas en övervakare
              som är tjänsteman vid den lokala frivården. För många dömda kan
              en lekmannaövervakare utses som komplement till den handläggande
              tjänstemannen i de delar som inte utgör myndighetsutövning. Det
              är frivården som beslutar om lekmannaövervakare ska utses och
              vilka uppdrag han eller hon ska ha i det enskilda fallet. För
              många dömda kan en stor del av kontakten under övervakningstiden
              skötas av en lekmannaövervakare som ofta har möjlighet till tätare
              kontakter med personen och som i högre grad finns tillgänglig
              även efter kontorstid. För dömda som är särskilt krävande kan
              det däremot vara direkt olämpligt med en lekmannaövervakare. För
              dessa sköts hela övervakningen av frivårdens tjänstemän. Jag ser
              i dagsläget ingen anledning att ändra på detta system.
            </seg>
            <seg n="debb4c70">
              Precis som Ragnwi Marcelind är inne på är det svårare att rekrytera
              lekmannaövervakare i storstadsregionerna. De flesta lekmannaövervakare
              är medlemmar i Riksförbundet för Frivilliga Samhällsarbetare (RFS).
              RFS och kriminalvården har på lokal och central nivå ett nära
              och väl fungerande samarbete för att öka nyrekryteringen och förbättra
              utbildningen och stödet till lekmannaövervakare.
            </seg>
            <seg n="b263e6aa">
              Regeringen har under en rad av år framhållit vikten av att samverkan
              mellan kriminalvården och ideella organisationer utvecklas. Bland
              annat har det på regeringens initiativ byggts upp ett system för
              bidragsstöd till ideella föreningar inom kriminalvårdens område.
              Riksförbundet för Frivilliga Samhällsarbetare är den organisation
              som får merparten av dessa bidrag. Enligt kriminalvården har samverkan
              med ideella organisationer utvecklats mycket positivt. Det är
              mycket glädjande. För att ytterligare stödja utvecklingen kommer
              regeringen i regleringsbrevet för 2005 att besluta om en utökning
              av det ekonomiska stödet till frivilligorganisationer inom kriminalvårdens
              område.
            </seg>
          </u>
          <note type="speaker" n="5da7ec8e">
            Anf. 77 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-dca0b7f52c7baf2c-0" n="8b2b147b">
            <seg n="b656ea29">
              Herr talman! Tack, Thomas Bodström, för svaret! Det är inte utan
              att jag måste få erkänna, herr talman, att jag tycker att det
              är lite roligt att få debattera med Thomas Bodström igen. Jag
              har saknat de heta debatter som vi har haft ibland i olika frågor.
            </seg>
            <seg n="397cb3a0">
              Bakgrunden till den här interpellationen är att jag deltog i
              en konferens med frivilliga samhällsarbetare och fick en del intryck
              av hur det ser ut i verkligheten med övervakarsystemet, den verklighet
              som tydligen inte justitieministern alls är medveten om, i alla
              fall inte om man får tro svaret på den här interpellationen.
            </seg>
            <seg n="17bb1c4f">
              Men det kanske är så att någon tjänsteman har skrivit ut svaret
              och att justitieministern inte haft tid att kontrollera det innan
              det gick i väg.
            </seg>
            <seg n="45d0008d">
              Jag tycker dessutom inte att svaret ger svar på mina frågor om
              vad vi ska göra för att stoppa nedskärningarna som görs inom frivården.
              Trots allt som har skett inom kriminalvården under det senaste
              året görs det helt otroligt ändå besparingar.
            </seg>
            <seg n="33e9a655">
              Frivården i Sverige har ett besparingsbeting på 10 %, och för
              vissa områden innebär det ett sparbeting på omkring 15 %. Det
              innebär att personal måste sägas upp, och mer och mer av arbetet
              med dem som är dömda till skyddstillsyn, och det är inte mindre
              än två tredjedelar av alla som övervakas, läggs över på lekmannaövervakarens
              ansvar.
            </seg>
            <seg n="837821cc">
              Thomas Bodström skriver i svaret att alla dömda som ska stå under
              övervakning ska tilldelas en övervakare som är tjänsteman. Jo
              visst, på papperet är det så. Men i verkligheten har detta blivit
              en teknisk finess. När alla papper är färdigskrivna sker själva
              övervakningsjobbet och kontakterna med den frivilligarbetare eller
              lekmannaövervakare som har tilldelats den dömde. Frivårdens representant
              träffar klienten entre gånger.
            </seg>
            <seg n="d2cc2fa1">
              Det här skulle Thomas Bodström själv kunna ta reda på om han
              talade med dem som jobbar i frivården runtom i landet.
            </seg>
            <seg n="916aec5c">
              För mig ger det här oroande signaler om rättssystemet. Vi vet
              båda att alltfler döms till någon form av skyddstillsyn. Därmed
              ska de ha en övervakare som är noga med att följa upp minsta lilla
              tillfälle som den dömde inte kommer till det bestämda mötet. Att
              lägga över allt detta ansvar på en lekmannaövervakare är inte
              godtagbart. Dessutom vet vi att det ofta är släktingar som ställer
              upp som lekmannaövervakare till klienten. Att det i dag dessutom
              är väldigt svårt att få tag i lekmannaövervakare gör inte saken
              bättre.
            </seg>
            <seg n="221f3d03">
              Jag skulle vilja veta om Thomas Bodström verkligen har satt sig
              in i denna problematik, eller om detta bara är ytterligare en
              tickande bomb som framöver kommer att brisera utan att det är
              någon som har velat hörsamma frivårdens signaler.
            </seg>
            <seg n="6bce882e">
              Dessutom vet vi i dag att det inte finns någon som helst forskning
              i Sverige som visar vilka resultat som övervakningsinstitutet
              ger. Trots att alltfler döms till skyddstillsyn och i dagsläget
              helt och hållet blir hänvisade till den hjälp som de kan få av
              stödet från lekmannaövervakaren finns det inga utvärderingar och
              ingen forskning på detta område.
            </seg>
            <seg n="c9397afb">
              Jag skulle vilja att Thomas Bodström i sitt kommande svar till
              mig utvecklar sina tankar kring den här frågan. Jag känner att
              det här är en stor fråga. Det är alltså en rättssäkerhetsfråga.
              Och det är ett problem som vi kommer att stå inför och som kan
              få oerhört stora konsekvenser om man inte vidtar åtgärder när
              problemet så att säga är i sin linda.
            </seg>
          </u>
          <note type="speaker" n="d21812d5">
            Anf. 78 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-35" n="94d89057">
            <seg n="638adf79">
              Herr talman! Jag tycker också att det är roligt att få debattera
              med Ragnwi Marcelind.
            </seg>
            <seg n="02e61a57">
              Svaren är självklart från mig även om jag samarbetar med medarbetare.
              Så är det alltid. Detta är ett väldigt viktigt institut.
            </seg>
            <seg n="d9e2ba83">
              Jag kan också konstatera att vi liksom vid tidigare debatter
              är ganska överens. Det som jag tänker på är förstås hur viktigt
              det är med den här delen av kriminalvårdens arbete. Nu är det
              här en del som ligger inom kriminalvården, och jag ska inte gå
              in i detalj på hur det ska styras. Vi ska inte heller ha en budgetdebatt.
              Men det förtjänar ändå att sägas att trots väldigt stora anslag
              under de kommande åren måste också kriminalvården arbeta med effektiviseringar.
              Men det tror jag att vi är helt överens om. Men jag ska inte gå
              in i detalj på hur man genomför dessa.
            </seg>
            <seg n="87b09126">
              Det finns ändå positiva saker när det gäller lekmannaövervakare.
              Detta har ökat. Jag vet att det procentuellt inte har ökat. Men
              antalet lekmannaövervakare har ökat från 5 870 till 6 210. Det
              är alltså en ökning med ca 350. Det är väldigt positivt, och det
              är en viktig del i detta.
            </seg>
            <seg n="fa188923">
              Frivårdens arbete kommer ibland i skymundan. Därför är det bra
              att vi får en möjlighet att debattera den här. Jag har just varit
              ute i frivården. Senast i fredags var jag uppe i Luleå, och för
              ett par veckor sedan var jag i Sollentuna. Jag känner därför väl
              till frivårdens arbete. Det är i och för sig ingen nyhet för mig
              eftersom jag tidigare arbetade som advokat och då kom i kontakt
              med den.
            </seg>
            <seg n="edc167be">
              Det är viktigt att man lyfter fram frivårdens arbete. Jag tror
              inte att man ska rycka loss frivården från den övriga kriminalvården
              eftersom den är en så viktig integrerad del av kriminalvården.
              Sedan kan saker och ting alltid göras bättre. Med dessa anslagshöjningar
              och med den effektivisering som nu sker, till exempel från 37
              myndigheter till 1 myndighet, tror jag att man kan frigöra ytterligare
              medel för det som verkligen är kärnarbetet inom kriminalvården.
              Och det här är en viktig del, det är ingen tvekan om det. Det
              kan vara ett avgörande steg mellan att en person återfaller i
              brott eller att personen i fråga klarar sig. Det gäller naturligtvis
              både frivårdens arbete, kanske primärt, och lekmannaövervakaren
              som ett bra komplement.
            </seg>
            <seg n="d8f273fc">
              Jag tycker inte att vi har några skilda uppfattningar i fråga
              om ambitionen när det gäller detta. Sedan är det bara fråga om
              hur fort man kan genomföra saker och vilka förbättringar som man
              kan lova och i vilket tidsskede.
            </seg>
          </u>
          <note type="speaker" n="35faed65">
            Anf. 79 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-dca0b7f52c7baf2c-1" n="8b2b147b">
            <seg n="af095c28">
              Herr talman! Ursäkta mig, Thomas Bodström, men det där svaret
              tyckte jag var lite snömos, om jag får säga det ärligt. Verkligheten
              är att det finns ett sparbeting på frivården med 10 %, och för
              vissa delar av landet innebär det en besparing på 15 %. Vi vet
              också att inte ens hälften av frivårdens klienter har lekmannaövervakare
              utan bara 44 % därför att det inte finns några att få tag i. Det
              har blivit ett problem.
            </seg>
            <seg n="6d993e06">
              Sedan säger Thomas Bodström att han har en god kontroll över
              hur det ser ut ute i landet. Det tycker jag är ganska anmärkningsvärt
              med tanke på att jag har deltagit i en konferens med frivilligarbetare
              från olika delar av landet. De berättade för mig att de redan
              den 20 december 2001 tillskrev Justitiedepartementet med en begäran
              om statlig utredning av alla frivilliga samhällsuppdrag jag har
              den skrivelsen med mig därför att de noterar att det finns brister
              i kontinuiteten av samhällets insatser för dessa personer och
              att de själva skulle önska att det blev en forskning och en utvärdering
              av vad övervakarinstitutet leder till, inte minst för deras egen
              skull så att de också ska kunna få den enorma insats bekräftad
              som det innebär att arbeta som lekmannaövervakare i dag.
            </seg>
            <seg n="887083ec">
              Vi har haft den här diskussionen tidigare när det gäller lekmannaövervakarnas
              arvoden som ligger på 400 kr varav 150 kr är skattepliktiga. Och
              vi vet att det inte ens leder till några biokvällar eller till
              någon godare middag. Regeringen säger att detta är en symbolisk
              summa för att visa att samhällsarbetaren har en viktig roll.
            </seg>
            <seg n="346be1ad">
              Men i dessa sammanhang då vi kan se alltmer arbete för att slussa
              tillbaka klienter in i samhället måste detta arbete också uppvärderas
              på något sätt, inte minst när det gäller ersättningen.
            </seg>
            <seg n="9742891b">
              Jag har stått vid sidan om och sett en del lekmannaövervakare
              arbeta och vet att om man kan få rätt lekmannaövervakare till
              klienten kan det faktiskt innebära en fantastisk förändring i
              klientens liv när det gäller återanpassning till samhället, att
              skaffa sig lägenhet och att ta kontakt med arbetsförmedling eller
              företag för att skaffa sig en ny tillvaro.
            </seg>
            <seg n="867fbf8b">
              Såvitt jag förstod när jag var på denna konferens är det av och
              till svårt att rekrytera lekmannaövervakare. Då är det någon snäll
              moster, faster eller släkting som ställer upp därför att det måste
              finnas en övervakare. Den här personen har inte ens kraft att
              meddela och anmäla om personen inte kommer till de avtalade besöken.
              Detta tycker jag underminerar den säkerhet som vi ändå kräver
              av bland annat frivårdens klienter. I klienternas dom står det
              att dessa övervakare ska finnas med och att de ska mötas i de
              kontakter som ska vägleda klienterna under deras strafftid.
            </seg>
            <seg n="bcf6100f">
              Jag skulle vilja rekommendera Thomas Bodström att ta del av det
              brev som kommer från frivilliga samhällsarbetare och kanske fundera
              över om det inte finns anledning att göra en liten utvärdering
              av detta arbete och se vilka brister som finns. Det är en rekommendation
              i all välmening. När jag upptäckte detta kände jag nämligen en
              oro för att det kan bli konsekvenser längre fram som vi inte har
              beredskap för. Det vore väldigt tragiskt om frivården inte skulle
              ha möjlighet att ha detta övervakarsystem i vårt rättssamhälle,
              där vi inte tycker att människor ska sitta inlåsta, och om det
              skulle brista i förtroende hos allmänheten på grund av att vi
              inte har vidtagit nödvändiga åtgärder.
            </seg>
          </u>
          <note type="speaker" n="177ffe98">
            Anf. 80 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-36" n="94d89057">
            <seg n="527ad652">
              Herr talman! Jag tar gärna emot skrivelsen. Naturligtvis tar
              jag gärna del av den. Jag ska också svara dem som har skrivit
              till mig.
            </seg>
            <seg n="2e7f5299">
              Men för den skull har vi inte suttit passiva när det gäller att
              utveckla frivården. Vi har bland annat från Riksrevisionen fått
              en rapport som säger att det finns stora skillnader inte bara
              inom kriminalvården i stort där kan man se väldigt stora skillnader
              på olika anstalter, vilket man nu arbetar med utan också inom
              frivården och att det finns möjligheter att verkligen ta fram
              de riktigt goda exempel som finns inom frivården för att därigenom
              kunna utveckla verksamheten.
            </seg>
            <seg n="bffac256">
              Därför kommer vi i de regleringsbrev som det beslutas om denna
              vecka eller nästa vecka att ge uppdrag till KVS och BRÅ detta
              för att kunna gå vidare med det här och ta fram de riktigt positiva
              saker som görs och för att kunna utjämna de skillnader som trots
              allt finns och som för övrigt finns i all verksamhet. Det är nu
              dags, och vi följer Riksrevisionens förslag när det gäller att
              se till att det här blir optimalt.
            </seg>
            <seg n="07f0d26b">
              Generellt sett gör, som jag sade, frivården ett väldigt bra arbete,
              men det finns inget som hindrar att arbetet kan göras bättre.
              Det här är faktiskt någonting som gäller inom hela kriminalvården,
              alltså att man kan göra många saker ännu bättre även om det också
              där generellt sett fungerar bra. Det är möjligt att sådana här
              saker borde ha gjorts för 10 eller 15 år sedan, men nu är det
              hög tid. Det är hög tid att frångå tron att allting löser sig
              bara man ger mera pengar. Det går att utveckla verksamheten till
              exempel på det sätt som vi nu ska göra.
            </seg>
            <seg n="3892b06d">
              Sedan är det viktigt att kriminalvården och därigenom frivården
              också får ytterligare anslag, naturligtvis i konkurrens med alla
              andra delar i samhället. Det kommer man också att få under de
              närmaste åren, men vi måste bli bättre på att utveckla verksamheten.
              Vi har ett ansvar och försöker nu ta det ansvaret genom att ge
              uppdrag så att man kan effektivisera och förbättra den i och för
              sig generellt sett goda kunskap som redan finns. Men även det
              som är bra kan bli ännu bättre.
            </seg>
          </u>
          <note type="speaker" n="7def44a3">
            Anf. 81 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-dca0b7f52c7baf2c-2" n="8b2b147b">
            <seg n="d3d0ab8b">
              Fru talman! Jag har lite svårt att se hur man ska kunna anställa,
              eller i varje fall anlita, en massa övervakare utan att ha pengar.
              Det saknas ju hundratals frivilliga eller övervakare bara i Göteborg.
            </seg>
            <seg n="d2270098">
              Jag har också i dag varit i kontakt med frivården för att kolla
              upp några nya synpunkter som jag fått. Man säger att till exempel
              bara de ineffektiva administrativa systemen är ett stort hinder
              för att utveckla arbetet på ett bra sätt, så det behövs pengar
              också till det.
            </seg>
            <seg n="15679d84">
              Man kan liksom inte få fram folk och bra system utan att ha pengar,
              så allt handlar inte, Thomas Bodström, om effektivisering. I det
              här läget är det nog oerhört viktigt både att vi uppmuntrar övervakarna
              och de frivilliga samhällsarbetarna och att vi visar att vi har
              stor respekt för de insatser som de gör. När vi har stor respekt
              för de insatser som de gör vågar vi också utvärdera och granska
              deras arbete därför att det tål det. Jag ställer stenhårt upp
              på de insatser som de här människorna gör.
            </seg>
            <seg n="67b4796b">
              Jag märker att vi båda, Thomas Bodström, är jätteförkylda i dag.
              Det är kanske därför som vi landar som vi gör här. Jag skickar
              med den skrivelse som kom till departementet redan för fyra år
              sedan och hoppas att jag slipper återkomma med ytterligare interpellationer
              på grund av att Justitiedepartementet inte vidtagit åtgärder när
              det gäller denna fråga.
            </seg>
          </u>
          <note type="speaker" n="bf56bf6d">
            Anf. 82 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-37" n="94d89057">
            <seg n="68e2bb8a">
              Fru talman! Vi tackar för den skrivelse som här överräcks till
              oss. Jag vill också tacka för den här debatten.
            </seg>
            <seg n="582a7609">
              Ragnwi Marcelind har alldeles rätt i att det inte räcker med
              bara effektiviseringar. Men det räcker inte heller med bara anslagshöjningar.
              Vi ger alltså höjda ramanslag till kriminalvården om 1 miljard
              kronor de närmaste tre åren, men det räcker inte. För att nå det
              absolut bästa resultatet måste man arbeta både med höjda anslag
              och med effektiviseringar. På så sätt tror jag att detta kommer
              att utvecklas i en väldigt positiv riktning.
            </seg>
            <seg n="b39fc8ab">
              Men en sak som vi inte har nämnt och som är väl värd att nämna
              om detta har det rapporterats till mig från frivården när jag
              varit ute på besök är kontakten med kommunerna. Där brister det;
              det är bara att medge det. På olika sätt måste vi från statsmakternas
              sida se till att den här kontakten blir bättre. Många gånger gör
              man ett fantastiskt arbete, men det brister i fråga om den ojämna
              inställning och kvalitet som finns i kommunernas arbete. Det har
              jag upplevt som det i dag största problemet. Även om vi gör de
              saker vi nu gör ska vi alltså inte tro att allting därmed är löst,
              utan vi har fortfarande ett stort ansvar gentemot alla de människor
              som arbetar med detta.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="559dcbba">
            12 § Svar på interpellation 2004/05:163 om brott mot äldre
          </note>
          <note type="speaker" n="b799c3c0">
            Anf. 83 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-38" n="94d89057">
            <seg n="06a1c9cf">
              Fru talman! Peter Althin har frågat mig dels vilka åtgärder jag
              avser att vidta för att en personalkontroll i likhet med den som
              finns i barnomsorgen också införs för dem som söker anställning
              inom vården och äldreomsorgen, dels vilka åtgärder jag avser att
              vidta för att förhindra brott mot äldre.
            </seg>
            <seg n="435b3635">
              Jag delar åsikten att våld och övergrepp mot äldre naturligtvis
              är oacceptabelt och att lämpliga åtgärder måste vidtas för att
              förebygga förekomsten av detta.
            </seg>
            <seg n="4e1036db">
              Regeringen har tidigare tagit ställning till att inte lägga fram
              förslag om registerkontroll av personer som söker anställning
              inom äldre- och handikappomsorgen.
            </seg>
            <seg n="91eb468d">
              Personer som av olika skäl är olämpliga för att arbeta med människor
              ska självklart heller inte arbeta inom äldre- och handikappomsorgen.
            </seg>
            <seg n="31c84b6c">
              Regeringens uppfattning är dock att huvudmännen i dag har goda
              möjligheter att se till att rätt personer anställs och sedan också
              kan utföra sitt arbete på ett professionellt sätt för att därigenom
              kunna garantera de äldre en trygg vård och omsorg.
            </seg>
            <seg n="b4b678d4">
              Dels handlar det om själva anställningsprocessen där man genomför
              intervjuer och tar referenser. Här finns också möjligheter att
              vid behov genomföra test av olika slag för att få fram lämpliga
              sökande.
            </seg>
            <seg n="32cce701">
              Dels bör arbetsgivaren, när personal väl har anställts, erbjuda
              en grundlig introduktion. Arbetsgivaren bör också sörja för att
              personalen fortlöpande har tillgång till handledning och stöd
              i arbetet samt ges tillfällen att delta i fortbildning och annan
              kompetensutveckling.
            </seg>
            <seg n="a261ff45">
              Att personal gör sig skyldig till övergrepp mot äldre är inte
              vanligt förekommande. Om detta ändå inträffar finns det inte sällan
              bakomliggande problem. Dessa handlar om brister i arbetsledning,
              bemanning, rutiner, kompetens, kvalitetssäkring och så vidare.
              Att införa registerkontroller av enskilda löser inte den typen
              av problem.
            </seg>
            <seg n="395f46d9">
              När det så gäller frågan om vilka åtgärder jag avser att vidta
              för att förhindra brott mot äldre vill jag peka på följande.
            </seg>
            <seg n="fe0ecaef">
              För det första vill jag peka på vikten av de allmänna riktlinjer
              för socialnämndens verksamhet som framgår av socialtjänstlagen
              och som är viktiga för att indirekt förebygga förekomsten av övergrepp
              mot äldre, till exempel fortlöpande kvalitetssäkring av verksamheten
              och att det finns personal tillgänglig som har lämplig utbildning
              och erfarenhet för arbetsuppgiften.
            </seg>
            <seg n="fe67fef2">
              För det andra vill jag framhålla regeringens fortsatta satsning
              på det lokala brottsförebyggande arbetet. Ett av de viktigaste
              och effektivaste sätten att bedriva brottsförebyggande arbete
              är att göra det på lokal nivå, av dem som bäst känner till problemen
              och därmed har goda förutsättningar att hitta lösningar. Regeringen
              satsar medvetet på kunskapsmässigt och ekonomiskt stöd till brottsförebyggande
              verksamhet på lokal nivå. Regeringen avsätter 7,2 miljoner kronor
              för år 2005 för att stimulera denna verksamhet. Dessa medel fördelas
              sedan av BRÅ till olika brottsförebyggande projekt på lokal nivå.
            </seg>
            <seg n="3aabf567">
              Avslutningsvis vill jag också framhålla regeringens satsningar
              på polisen. Regeringen har höjt polisens anslag med nästan 2,2
              miljarder kronor sedan år 2000. Åren 20052007 kommer det totala
              anslaget till polisen att ytterligare förstärkas med ca 1,2 miljarder
              kronor.
            </seg>
            <seg n="c5c95734">
              Vid årsskiftet kommer antalet poliser enligt Rikspolisstyrelsens
              prognos att uppgå till ca 17 200 poliser. Det är en nettoökning
              med 1 100 poliser på bara några få år.
            </seg>
          </u>
          <note type="speaker" n="6e847226">
            Anf. 84 PETER ALTHIN (kd):
          </note>
          <u who="peter_althin_61d03b" xml:id="i-cd78e97c101a192b-0" n="fe2dc5a0">
            <seg n="1a845019">
              Fru talman! Tack för svaret! Jag har lärt mig att man ska säga
              så till statsrådet, och det gör jag eftersom jag är så väluppfostrad.
              Däremot är jag inte lika säker på att de äldre med någon större
              entusiasm framställer samma tack för svaret.
            </seg>
            <seg n="a4ad3fb9">
              Det här med att gamla utsätts för våld i hemmet är kanske inte
              en helt ny uppgift. Men den har i alla fall aktualiserats nu.
              Senast var det en studie som refererades i Göteborgs-Posten och
              som gjorts av tre kvinnliga författare som konstaterar bland annat
              att var tredje kvinna i Göteborg har utsatts för våld, hot eller
              kränkande försummelse.
            </seg>
            <seg n="048a7189">
              Man konstaterar att kunskapen om våld mot äldre och funktionshindrade
              är liten. Det är en ganska intressant uppgift. För att komma till
              rätta med ett problem erfordras ju kunskap. Den kunskapen måste
              vi, enligt min uppfattning, skaffa oss. Jag tycker till och med
              att det är samhällets ansvar att se till att alla människor, inte
              minst de som åldras, får en värdig och trygg ålderdom.
            </seg>
            <seg n="92b55481">
              Ofta är gamla människor rätt skyddslösa, ungefär som barn men
              med den annorlunda situationen att de flesta gamla människor inte
              har föräldrar kvar i livet som kan hjälpa dem och kontrollera
              att de har det hyggligt.
            </seg>
            <seg n="76dc8e2a">
              Jag vill återkomma till ert förslag, Thomas Bodström. Det är
              ofta fråga om en avvägning mellan flera intressen: de brottsförebyggande,
              de brottsbekämpande intressena å ena sidan och integritetsintressena
              å den andra. Det där möter vi och slåss vi med oss själva om.
              Var ska man lägga balanspunkten? Det är inte alltid enkelt. Till
              exempel kameror på gator och torg har vi accepterat som en brottsbekämpande
              åtgärd som ändå innebär en viss inskränkning i den personliga
              integriteten. Kameror i taxibilar är också en sak som vi avväger
              och där vi hela tiden väger hur långt vi kan gå i den personliga
              integritetens namn och hur långt vi ska gå för att brottsbekämpa.
            </seg>
            <seg n="6062399e">
              Om man har någon form av registerkontroll eller personkontroll
              i barnomsorgen, varför ska vi inte ha det i äldreomsorgen eller
              i hemtjänsten? De svar som Thomas Bodström gav var en upprepning
              av gamla argument, där det var fråga om resurser och om att andra
              ska ta ansvar, att huvudmännen ska sköta det. Jag tycker, Thomas
              Bodström, att det ändå är värt att fundera på det här just för
              att de gamla är så skyddslösa. Jag kommer med lite siffror senare.
              Jag är inte så där förtjust i att prata om statistik i och för
              sig, men jag vill visa att det här inte är ett så litet problem.
              Jag tycker att det är ett problem som även Socialdemokraterna
              ska ta på fullt allvar. Kristdemokraternas vision är ett tryggare
              samhälle, det trygga samhället. Där är detta en del i att få ett
              tryggt samhälle även för de gamla. Jag vet inte om Socialdemokraterna
              har någon vision på det här området. Det kan Thomas Bodström återkomma
              till i sin replik, och sedan ska jag ge lite bakgrundsinformation
              i form av statistik.
            </seg>
          </u>
          <note type="speaker" n="cb438210">
            Anf. 85 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-dca0b7f52c7baf2c-3" n="8b2b147b">
            <seg n="7a1ff87e">
              Fru talman! Tack, Peter Althin, för en bra interpellation. Jag
              är inte så där väldigt nöjd med det här svaret heller, Thomas
              Bodström. Antalet äldre ökar oerhört. År 2020 är 21 % av Sveriges
              befolkning 65 år och äldre. Peter Althin och jag har fyllt 65
              då, och även om Thomas Bodström bara är 58 då är det inte så många
              år kvar. 5,5 % är då 80 år eller äldre. Vi vet att det begås brott
              mot våra äldre. Därför blir jag lite förvånad över svaret.
            </seg>
            <seg n="390565af">
              I femte stycket i svaret säger Thomas Bodström:
            </seg>
            <seg n="5a44612e">
              Regeringens uppfattning är dock att huvudmännen i dag har goda
              möjligheter att se till att rätt personer anställs och sedan kan
              utföra sitt arbete på ett professionellt sätt för att därigenom
              kunna garantera gamla och äldre en trygg vård och omsorg. Till
              och med den nytillträdda socialministern uttryckte i en av sina
              första TV-intervjuer så här: Det måste bli ett slut på att människor
              kan gå direkt från gatan in i arbete i äldreomsorgen. Men på många
              ställen i dag är det så svårt att få tag i personal att människor
              kan gå rätt från gatan in i arbete inom äldreomsorgen.
            </seg>
            <seg n="058124f2">
              Att personal gör sig skyldig, säger Thomas Bodström vidare, till
              övergrepp mot äldre är inte vanligt förekommande. Enbart i söderort
              utanför Helsingfors kommer det in 200 brottsanmälningar varje
              år. Det är ofta som man faktiskt har en misstanke om att det är
              de som har kommit in i hemmet genom arbete.
            </seg>
            <seg n="bfaf11ac">
              I Brottsoffermyndighetens studie Ofrid? framkommer att 16 % av
              kvinnorna och 13 % av männen har utsatts för någon form av våld
              eller övergrepp efter det att de fyllt 65 år. Så det är ingen
              ovanlig företeelse.
            </seg>
            <seg n="08cf25dd">
              Vidare säger Thomas Bodström i svaret att vi har Brottsförebyggande
              rådet lokalt som ska vara en garanti för att det inte begås brott
              mot äldre. Brottsförebyggande rådet har i sin egen undersökning,
              när man har granskat de lokala brottsförebyggande råden, sagt
              så här: Ofta har dessa så allmänt framtagna planer och riktlinjer
              att de inte ens går att utvärdera.
            </seg>
            <seg n="beed28eb">
              Det är alltså ofta pratklubbar. Att hänvisa till dessa tycker
              jag är lite svagt i svaret.
            </seg>
            <seg n="c2975727">
              Till sist drämmer Thomas Bodström till med satsningarna på polisen.
              Men alla som följer det dagliga arbetet vet att de brott som polisen
              inte utreder är just vardagsbrotten. Vardagsbrottsligheten är
              helt lagd åt sidan. De människor som utsätts för brott och kränkningar
              kränks inte bara när brottet begås. När den gamle sedan kanske
              lite virrig, som vi har rätt att bli med åren, säger att han har
              lagt bort någonting eller att någonting har försvunnit, blir det
              ånyo en kränkning när personal och anhöriga frågar: Har du nu
              slarvat bort det igen? Har du ingen koll på det? Vet du inte var
              du har dina saker?
            </seg>
            <seg n="17157fcb">
              Ibland funderar jag på hur det ska se ut när jag blir gammal,
              och jag blir orolig. Jag hoppas bara att jag har investerat så
              mycket kärlek i mina barn att de tar hand om mig, för jag vill
              inte bli utsatt, jag vill inte bli utlämnad, jag vill inte känna
              mig otrygg, jag vill leva i trygghet. Jag tycker att det här är
              en problematik som det finns all anledning att studera vidare.
            </seg>
            <seg n="8a74b031">
              Jag ska överlämna ett inlägg som jag har skrivit i denna fråga.
              Det finns en mängd statistik som man kan använda sig av och där
              det finns bevis för att brott mot äldre förekommer. Det finns
              all anledning att ta itu med det.
            </seg>
          </u>
          <note type="speaker" n="f799c2ce">
            Anf. 86 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-39" n="94d89057">
            <seg n="0b54213e">
              Fru talman! Jag tackar för allt material som jag får av Ragnwi
              Marcelind. Jag tycker att det är roligt och rörande höra hur Kristdemokraterna
              berömmer varandra för goda insatser. Det är trevligt.
            </seg>
            <seg n="2efc9057">
              Jag håller med Peter Althin om att man ska vara försiktig med
              statistiken, särskilt när det gäller brottsoffer. Den som utsätts
              för ett brott gagnas knappast av att höra huruvida det är vanligt
              förekommande eller inte. Jag vill verkligen betona att varje enskilt
              övergrepp är nog så allvarligt. Det är ändå intressant i en generell
              diskussion att påpeka att det är nio gånger vanligare att råka
              ut för våld när man är i 2030-årsåldern än när man är äldre. Men,
              och det är nog så viktigt, äldre är trots det betydligt mer oroliga
              för att råka ut för våld. Det innebär i sin tur en minskning av
              deras livskvalitet och deras frihet att våga gå ut. Redan rädslan,
              även om man inte råkar ut för våld, är nog allvarlig.
            </seg>
            <seg n="11ee741f">
              Precis som Peter Althin säger är det fråga om en avvägning integritet
              mot att man kanske har hittat en ny kontrollfunktion. Det måste,
              som sägs här, avvägas i varje enskilt fall. Det är väldigt mycket
              diskussion nu om att ge möjligheter till nya register. Men det
              finns ytterligare en aspekt, inte bara integritet kontra möjligheten
              att kontrollera. Det är att om man inför en registerkontroll finns
              det ganska så självklart en risk att de som utför kontrollen av
              anställda tycker att de har gjort sitt arbete när de kontrollerat
              att dessa inte finns med i registret. Det känner jag en oro för.
              De skulle många gånger förlita sig på ett register och säga: Vi
              kontrollerade, och det fanns ingenting i registren, så hur skulle
              vi kunna veta annat? Så det handlar inte bara om integritet, även
              om den är viktig.
            </seg>
            <seg n="64070c52">
              Sedan kan man säga att register inte är någonting som är bestämt
              för alltid. Vi vet inte hur det kommer att vara i framtiden. Men
              man ska vara försiktig med att införa nya register. Det kommer
              alltid att finnas ett behov av nya register. När man inför nya
              uppstår genast en diskussion om ytterligare nya. Det gäller att
              avväga de olika aspekterna, men det handlar inte bara om integritet
              och kontroll. Det är inte säkert att det ens medför en bättre
              kontroll och ett bättre skydd.
            </seg>
            <seg n="a281cbc9">
              Detta med prioriteringen av vardagsbrottsligheten har, som Ragnwi
              Marcelind sade, varit eftersatt. Det talas om en helt annan brottslighet
              i medierna och även från vår sida, men det är ändå vardagsbrott
              om man får uttrycka sig så, jag gillar inte uttrycket som människor
              löper risk att råka ut för. Detta är väl känt inom polismyndigheterna.
              Nu har vi, och även andra har påpekat det, sagt att vi måste prioritera
              den här typen av brottslighet och se till att det läggs ned större
              kraft och ambition och mer tid på att klara upp även brott som
              inte ger rubriker i tidningarna.
            </seg>
          </u>
          <note type="speaker" n="2728c439">
            Anf. 87 PETER ALTHIN (kd):
          </note>
          <u who="peter_althin_61d03b" xml:id="i-cd78e97c101a192b-1" n="fe2dc5a0">
            <seg n="7ca91a46">
              Fru talman! Vi kristdemokrater brukar alltid berömma varandra
              när vi har anledning till det, och det har vi väldigt ofta. Om
              nu Thomas Bodström känner sig lite avsides ska jag säga att det
              här andra inlägget från Thomas Bodström var betydligt bättre än
              det första, så det går ju så sakteliga åt rätt håll, kan vi säga!
              Det är vi tacksamma för. Vi ska alltid ta till oss det lilla goda.
            </seg>
            <seg n="46416fd2">
              Jag hör ju till dem som är väldigt restriktiva när det gäller
              register. Jag håller mycket hårt på integritetsfrågor i många
              sammanhang, just för att vi inte ska rasa på och hamna i någon
              form av Karin Boyes Kallocain med kontroller överallt och kameror,
              ögon, öron och register. Jag är alltså väldigt försiktig själv
              i det avseendet.
            </seg>
            <seg n="7e53986c">
              Jag tyckte inte att det var en särskilt bra förklaring att man
              tycker sig ha gjort sitt om man nu har tänkt sig att ha någon
              form av kontroll hos hemtjänsten och dem som ska hjälpa de gamla.
              Så tror jag inte att det fungerar. Vår tanke var ju den att alla
              som söker ett jobb i hemtjänsten inte ska kontrolleras, utan det
              ska vara det sista steget när man har någon som nu befinner sig
              på tröskeln till att bli anställd, så att inte alla kommer. Då
              kan man ta en sista kontroll i till exempel polisens belastningsregister
              för att få en bakgrund. Jag är helt övertygad om att det inte
              kommer att bli så att man inte har något ansvar längre bara man
              har gjort det. Det här är ett förslag, för Thomas Bodström. Vad
              hjälper det de gamla om det är nio gånger lättare att bli nedslagen
              som tjugoåring? När man är 65 tror jag inte att det är någonting
              som tröstar. Det här gäller osäkerheten och otryggheten.
            </seg>
            <seg n="a3a3b3df">
              Ett exempel är hemvården. Man släpper in okända personer i sitt
              hem och sin borg, och man vet av erfarenhet att det är en stor
              rörlighet bland hemtjänstpersonal, så det kommer olika människor
              hela tiden. Därför tror jag att den här statistiken ska tas med
              en stor nypa salt. Sannolikt finns det ett stort mörkertal när
              det gäller inte bara trakasserier utan också stölder av dem som
              hjälper de gamla i hemmet, antingen de kommer från hemtjänsten
              eller från något annat ställe.
            </seg>
            <seg n="77d29231">
              Vi blir fler och fler som blir äldre. Man kan till och med säga
              att jag nu talar i egen sak, eftersom jag med en, tycker jag i
              alla fall själv, enorm hastighet rusar mot just de 65 åren. Den
              här utredningen som gällde personer från 65 och upp till 80 år
              gjordes av Brottsoffermyndigheten för några år sedan. Det är ganska
              skrämmande, tycker jag, att ta del av den mängd äldre personer
              som utsätts för alla möjliga trakasserier, övergrepp, sexuella
              övergrepp, våld, stölder och så vidare.
            </seg>
            <seg n="93bd225f">
              Jag tar ändå till mig det lilla goda att ingenting är beständigt.
              Thomas Bodström kan fundera på det här så att vi kan hitta en
              lösning. I annat fall får vi väl ta hand om det här 2006 när vi
              tänkte ta över makten.
            </seg>
          </u>
          <note type="speaker" n="9c07e76c">
            Anf. 88 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-dca0b7f52c7baf2c-4" n="8b2b147b">
            <seg n="6758ab49">
              Fru talman! Jag kanske inte får till mina inlägg lika raffinerat
              som de här före detta advokaterna gör här i talarstolen som något
              slags charmknuttar. Men jag tycker i alla fall att det är intressant
              att se att statistik är bra att använda, i alla fall när det verifierar
              ens egna påståenden och intressen.
            </seg>
            <seg n="5ca5e35e">
              Thomas Bodström, man har ju infört registerkontroll i barnomsorgen.
              Jag hörde om någon kommun nu som tyckte att man skulle gå ett
              stycke längre när det gäller föräldrar som också arbetar med barn,
              därför att man såg det här som någonting positivt. Faktum är att
              de anställda inom äldreomsorgen ju känner sig misstänkliggjorda.
              Det drabbar en hel arbetsgrupp. Om det är någon på jobbet som
              missköter sig, som kränker gamla och som stjäl från gamla så drabbar
              det hela den grupp som arbetar på den arbetsplatsen. Det här har
              framförts i ett antal artiklar och diskussioner, inte minst de
              kända poliserna från Söderort som jobbar dag och natt med sådana
              här ärenden. Jag skulle ändå vilja stryka under, än en gång, att
              det här är en fråga som vi måste ta på absolut största allvar,
              inte minst utifrån de äldres sårbarhet: att utsättas för en kränkande
              handling, att bli fråntagen sina ägodelar och sedan kanske bli
              misstänkliggjord för om man över huvud taget har koll på sina
              ägodelar, att polisen inte utreder och att dessutom personalen,
              de som är oskyldiga, känner sig lite skeptiska till den här personen
              för att de är rädda att bli inblandade i någonting som de inte
              står för.
            </seg>
            <seg n="242c2866">
              Jag vill än en gång ge en rekommendation till Thomas Bodström.
              Jag vet ju att han brukar ta över en hel del av Kristdemokraternas
              förslag, och det tycker jag bara är bra. Kopiera det här, ta det
              och kom igen med nya förslag, så ska vi vara med och rösta fram
              dem i riksdagen!
            </seg>
          </u>
          <note type="speaker" n="be129e96">
            Anf. 89 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-40" n="94d89057">
            <seg n="447d6d52">
              Fru talman! Just för att det inte på något sätt skulle framstå
              som cyniskt betonade jag just att för det enskilda brottsoffret
              spelar statistik ingen roll, men den kan vara värdefull i den
              generella debatten.
            </seg>
            <seg n="9a323180">
              Något som ändå är intressant och som jag vill understryka är
              att det påverkar livskvaliteten även om inte risken är så stor.
              Det är nog så illa att inte äldre människor vågar gå ut och kanske
              i övrigt inte har möjlighet att leva ett så rikt liv som de ändå
              har chansen att göra. Det tycker jag är djupt bekymmersamt.
            </seg>
            <seg n="3a79c10b">
              Sedan är det förstås oerhört tragiskt och fruktansvärt när en
              äldre person råkar ut för ett brott. Man är många gånger väldigt
              skyddslös och sårbar. Jag hade en äldre faster som råkade ut för
              en väskryckning. Det påverkade hela hennes liv de resterande åren
              och påverkade hennes livskvalitet. Jag har alltså kunnat se det
              hos en anhörig på nära håll. Det är ingen tvekan om att i varje
              enskilt fall som man kan se en notis om i tidningen så rör det
              sig om en djup tragedi.
            </seg>
            <seg n="02e44914">
              Som jag sade: Det finns för- och nackdelar med alla register.
              Jag tror att vi är ganska överens om det. Det kan mycket väl vara
              så att vissa känner trygghet för att det har gjorts en registerkontroll
              samtidigt som andra kanske avskräcks över bara att det ska göras
              en registerkontroll. Det kan nog vägas för och emot.
            </seg>
            <seg n="de5a8374">
              Men jag vill ändå uppmärksamma på att det finns många andra saker
              att göra. Ett problem är ju personer som utger sig för att komma
              från hemtjänsten och på olika sätt antingen tränger sig in eller
              lurar sig in hos äldre, och så sker övergreppen där. För att kunna
              skydda sig bättre mot det är det viktigt att de brottsförebyggande
              råd som nu finns i landet på 274 ställen, tror jag att det var
              i början av året, också engagerar sig i de äldres situation. Det
              har man också gjort. Det har gjorts i Helsingborg, i Sundsvall,
              i Örebro, i Göteborg och i Falkenberg på olika sätt. Man hjälper
              de äldre med deras ärenden, till exempel när de ska gå och utföra
              bankärenden, vilket också många gånger har lett till tragedier.
              Det handlar om trygghetsvandringar i Göteborg och så vidare. Det
              handlar alltså om många saker som vi kan göra för att kunna ge
              det skydd till de äldre som de så väl är värda.
            </seg>
          </u>
          <note type="speaker" n="1940dc9c">
            Anf. 90 PETER ALTHIN (kd):
          </note>
          <u who="peter_althin_61d03b" xml:id="i-cd78e97c101a192b-2" n="fe2dc5a0">
            <seg n="658a91b4">
              Fru talman! Brottsoffermyndighetens lilla studie för några år
              sedan med namnet Ofrid? använde den bild jag visar upp här. Jag
              tänker inte lämna det här till Thomas Bodström, för han har fått
              så mycket redan nu, men han kan själv ta fram den här. Den föreställer
              en skräckslagen äldre människa som stirrar och hoppas eller hoppades
              den här studien kom redan år 2000 att regeringen skulle ha gjort
              någonting bättre tidigare.
            </seg>
            <seg n="30e6d78e">
              Ibland får jag för mig att man inte riktigt tar det här med våld
              mot äldre på allvar. Det är en sak som man sopar under mattan,
              och man tar inte till sig den situation som de äldre har. Det
              är inte bara så att hemtjänstens personal har stort ansvar. De
              är ju också utsatta. För dem vore det kanske också en fördel att
              veta att man har en viss bakgrund och viss kunskap och att man
              inte behöver springa runt och misstänka varandra.
            </seg>
            <seg n="20264ba3">
              Kunskapen om våld mot äldre och funktionshindrade är liten, sade
              jag inledningsvis. Jag tror att man måste sätta till någon grupp
              för att öka kunskapen och därmed möjligen också hitta andra medel
              för att på något sätt få ned våldet mot äldre kvinnor och män.
              Kunskap, Thomas Bodström, är alltid bra i de flesta sammanhang
              det känner vi till.
            </seg>
            <seg n="edac58cd">
              Jag vet inte hur jag ska sammanfatta svaren från Thomas Bodström,
              men man vill ju försöka vara lite positiv. Jag tror att vi har
              slängt fram en liten fackla här som möjligen kan få regeringen
              att ta till sig de synpunkter som vi har, och om det är fallet
              så har ju inte den här interpellationsdebatten varit helt meningslös.
            </seg>
          </u>
          <note type="speaker" n="5c481a6b">
            Anf. 91 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-41" n="94d89057">
            <seg n="9c6ed644">
              Fru talman! Nej, det har den verkligen inte varit! Det som jag
              också tycker är värdefullt är att interpellationsdebatter inte
              bara visar på motsättningar utan också att det finns många gemensamma
              intressen. Det tycker jag mig finna att det finns här.
            </seg>
            <seg n="9e097834">
              Det är också viktigt att man inte säger att detta inte prioriteras
              tillräckligt till skillnad från andra områden. Det är naturligtvis
              otroligt viktigt att bekämpa våld mot äldre på samma sätt som
              våld mot kvinnor, våld mot barn och våld mot handikappade. Det
              viktiga är att de inte utsätts för någon prioriteringslista. Det
              är också viktigt att inte alltför tydligt göra en uppdelning.
              Det handlar trots allt om hur vi generellt ska se till att på
              bästa sätt bekämpa det våld som finns i samhället. Det kan ju
              till exempel gälla en kvinna som både är äldre och handikappad.
              Vilken kategori hamnar hon i så fall i?
            </seg>
            <seg n="c84ded25">
              Det gäller alltså att på olika sätt bekämpa detta. Vi försöker
              göra det genom de insatser som görs inom rättsväsendet, inte bara
              i form av pengar utan också genom att utveckla arbetet. Det sker
              också genom att samhället i stort kommuner och brottsförebyggande
              råd liksom alla de myndigheter som kan vara inblandade gör de
              ansträngningar som behöver göras. Och i varje enskilt fall där
              man kan förhindra att sådant händer är oerhört mycket vunnet.
              Det gäller inte bara för den person som kunde ha blivit utsatt
              utan också för samhället i stort.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="9dfaea20">
            13 § Svar på interpellation 2004/05:186 om delad vårdnad
          </note>
          <note type="speaker" n="f774ea44">
            Anf. 92 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-42" n="94d89057">
            <seg n="f3971ca8">
              Fru talman! Tina Acketoft har frågat jämställdhetsminister Jens
              Orback vilka åtgärder han avser att vidta för att förändra den
              rådande samhällssynen att delad vårdnad alltid är bäst för barnen.
              Interpellationen har ställts bland annat mot bakgrund av att det
              förekommer fall där fadern till ett barn anmäls för sexuella övergrepp
              eller misshandel av barnet men ändå tillåts fortsätta att vara
              vårdnadshavare. Arbetet inom regeringen är så fördelat att det
              är jag som ska svara på frågan.
            </seg>
            <seg n="416fc5d1">
              Syftet med bestämmelserna om gemensam vårdnad är framför allt
              att främja goda förhållanden mellan barnet och båda föräldrarna.
              Ett gemensamt rättsligt ansvar kan många gånger bidra till detta.
              Gemensam vårdnad är ett viktigt inslag i den utveckling som har
              skett mot en starkare betoning på barnets intresse, och möjligheterna
              till gemensam vårdnad har utvidgats successivt. Tidigare kunde
              en förälder förhindra gemensam vårdnad utan att ange något skäl.
              Numera är gemensam vårdnad huvudregeln, men förutsättningen är
              att den vårdnadsformen i det enskilda fallet kan anses bäst för
              barnet.
            </seg>
            <seg n="63f9c126">
              Det har i olika sammanhang gjorts gällande att domstolar och
              socialnämnder tillämpar lagen så att barnets behov av en nära
              och god kontakt med båda föräldrarna anses viktigare än risken
              för att barnet far illa. Jag anser att denna oro måste tas på
              allvar. Som jag ser det måste en grundläggande utgångspunkt vara
              att barn har en absolut rätt att inte bli utsatta för våld, övergrepp
              eller annan kränkande behandling av en förälder. Intresset av
              att barnet inte far illa får inte offras för att tillgodose intresset
              av att barnet har en nära och god kontakt med båda föräldrarna.
            </seg>
            <seg n="447cecb1">
              Det är därför som regeringen har tillsatt en parlamentarisk kommitté
              2002 års vårdnadskommitté som har i uppdrag att undersöka hur
              vårdnadsreglerna tillämpas när det har förekommit övergrepp eller
              misstanke om det. Kommittén ska överväga om några åtgärder bör
              vidtas för att bättre ta hand om barnets behov och intressen.
              Kommittén ska redovisa sitt uppdrag våren 2005. Jag avser därefter
              att skyndsamt bereda kommitténs förslag vidare.
            </seg>
          </u>
          <note type="speaker" n="0968167b">
            Anf. 93 TINA ACKETOFT (fp):
          </note>
          <u who="tina_acketoft_7873e3" xml:id="i-4bca8b22d7a125a2-0" n="d6480617">
            <seg n="ee3e9065">
              Fru talman! Tack för svaret, justitieministern! Min interpellation
              var egentligen ställd till jämställdhetsministern som en direkt
              följd av ministerns uttalande om att vilja ändra de nuvarande
              vårdnadsreglerna efter signaler om att män som dömts för misshandel
              och sexualbrott trots detta i dag tilldöms gemensam vårdnad, och
              i vissa fall till och med enskild vårdnad, kan jag tänka mig.
            </seg>
            <seg n="49b84133">
              När en jämställdhetsminister, som dessutom varit med i regeringens
              så kallade pappagrupp och alltså är en av dem som ligger bakom
              dagens lagstiftning, uttalar sig så tydligt tycker jag att man
              kan förvänta sig ett svar från den ministern. Det är visserligen
              alltid trevligt att diskutera med Thomas Bodström, men om vi verkligen
              vill ha en jämställdhetsminister som är något mer än bara en titel
              hade det varit givande att i denna kammare någon gång få höra
              vilka åsikter han har.
            </seg>
            <seg n="4140a13a">
              Men jag tackar naturligtvis justitieministern för svaret. Det
              är positivt att ministern delar mina åsikter om att det är barnperspektivet
              som måste vara överordnat. Jag är fullt medveten om att Vårdnadskommittén
              snart lägger fram sitt förslag det hoppas vi i alla fall och att
              justitieministern därför i dag knappast kommer att säga något
              som är direkt överraskande. Men vi kan väl ha ett litet resonemang
              kring frågan, eftersom vi ändå måste spendera tiden här.
            </seg>
            <seg n="4c36dba8">
              Låt mig först klargöra en sak, så att ingen tror något annat:
              Jag är övertygad om att gemensam vårdnad är det absolut bästa
              i de allra flesta fall. Det är bra för barnen, bra för föräldrarna
              och bra för samhället. Intentionerna med lagen var ju att det
              skulle vara tydligt att vi alltid ser föräldraskapet som ett delat
              projekt delat ansvar, delad glädje och så vidare.
            </seg>
            <seg n="51aa05cc">
              Låt mig också säga, för protokollets skull om inte annat, att
              jag är fullt medveten om att det även finns kvinnor som slår,
              hotar och till och med använder barnen som slagträ i skilsmässostrider.
              Jag kommer säkert att använda uttryck som gör att det låter som
              om jag trodde att alla mammor av naturen var lämpliga som föräldrar
              och att inga män skulle vara det, men så är det inte. I majoriteten
              av de fall som vi pratar om handlar det dock om pappors våld mot
              mammor och barn. Det får vi heller inte blunda för i vår jämställdhetsiver.
              Då hoppas jag att detta blivit förtydligat.
            </seg>
            <seg n="32de0ec4">
              Gemensam vårdnad ger möjlighet till en naturlig och nära kontakt
              som alla barn och föräldrar borde få ha oavsett om de bor tillsammans
              på heltid eller deltid. Men det finns en grupp barn som inte ska
              behöva utsättas för gemensam vårdnad, nämligen där det antingen
              finns ett direkt hot om fara utövat av en förälder, rädsla hos
              barnet för upprepning av hot och fara eller där det finns så svåra
              samarbetsproblem mellan föräldrarna att det får allvarliga konsekvenser
              för barnets utveckling och hälsa; dessa barn ska inte vårdas av
              den förälder som man kan anse vara den skyldige.
            </seg>
            <seg n="cfb21946">
              Vi verkar vara överens om att förändringen av den lag som gav
              landets domstolar möjlighet att döma även tvistande föräldrar
              till gemensam vårdnad av ett barn i stället för att som tidigare
              alltid bara ge en av föräldrarna vårdnaden när föräldern begärde
              det i vissa fall ger ett motsatt perspektiv till det barnperspektiv
              som vi efterlyser. Lagtexten är dock inte det stora problemet
              här, vilket jag återkommer till senare.
            </seg>
            <seg n="4ef518f9">
              Justitieministern säger tydligt i sitt svar att intresset av
              att barnet inte far illa inte får offras för att tillgodose intresset
              av att barnet har en nära och god kontakt med båda föräldrarna.
              Det låter naturligtvis korrekt i allas öron.
            </seg>
            <seg n="7b5cd0d7">
              Även om justitieministern inte kan föregå Vårdnadsutredningen
              vill jag ändå fråga: Vad tror justitieministern är orsaken till
              att vi i dag har uppenbara fall där gemensam vårdnad tilldöms
              föräldrar som är incest- eller misshandelsdömda och som vi alla
              måste anse vara direkt olämpliga? Hur vill justitieministern att
              vi i fortsättningen ska leva upp till att även barn ges rättssäkerhet
              i vårdnadstvister?
            </seg>
          </u>
          <note type="speaker" n="b2bab430">
            Anf. 94 LARS-IVAR ERICSON (c):
          </note>
          <u who="unknown" xml:id="i-e6687065849bb530-43" n="7d6d7152">
            <seg n="51faac96">
              Fru talman! Trots att jag i många år varit aktiv i två socialnämnder
              hade jag ingen kunskap om att barns rättssäkerhet i samband med
              vårdnadstvister var så låg. Genom en broschyr från föreningen
              Kobra blev jag medveten om detta och det gjorde att jag tidigare
              i höst ställde en fråga till ministern om rättssäkerheten för
              barn. Därför känns det riktigt och viktigt att delta i dagens
              debatt.
            </seg>
            <seg n="0ae4dc79">
              Det finns alldeles för många kvinnor och barn i Sverige som inte
              mår bra i dag för att mannen genom den gemensamma vårdnaden missbrukar
              situationen. Myndigheters bemötande av dessa utsatta mammor och
              barn är ibland upprörande. Om en kvinna exempelvis vill ha enskild
              vårdnad på grund av våld mot barnet uppmanas hon att se framåt
              och lägga misshandeln bakom sig.
            </seg>
            <seg n="705bf57d">
              Det är absurt att en mamma som försöker skydda sina barn behandlas
              som en brottsling, att 200 mammor tillsammans med sina barn måste
              fly undan den svenska rättvisan, att fäder anmälda för sexuella
              övergrepp och misshandel inte är diskvalificerade som vårdnadshavare
              och att det under pågående brottsutredningar om incest och grov
              kvinnofridskränkning kan förekomma gemensam vårdnad med växelvis
              boende. Jag undrar därför: Tycker ministern att detta är rimligt?
              Är det inte barnets bästa och behov som ska prioriteras?
            </seg>
            <seg n="88670cc9">
              Låt mig få relatera ett uppmärksammat fall. Pojke, tre och ett
              halvt år gammal, misstänks ha blivit utsatt för sexuella övergrepp
              av sin egen pappa. Trots pågående polisutredning tillåts pappan
              ha umgänge med pojken. Föräldrarna är skilda och har sedan två
              och ett halvt år gemensam vårdnad om sonen. Efter besöken hos
              pappan har pojken vid upprepade tillfällen haft svårförklarliga
              blåmärken på ryggslutet och ärrbildningar i ändtarmen. Pojken
              berättar att pappan gjort dumheter mot honom.
            </seg>
            <seg n="87091e7b">
              Jag är medveten om att det inom barnpsykiatrin finns olika åsikter
              om umgänge med en misstänkt förövare i en utredningssituation.
              Men borde det inte räcka med att de träffas under dagtid och inte
              som nu är fallet är tillsammans på ett utredningshem dygnet runt
              under några veckor?
            </seg>
            <seg n="1f3c41db">
              Jag vill avslutningsvis ge ministern några utmaningar. Är ministern
              beredd att revidera föräldrabalken så att barns rätt till skydd
              vid misstanke om övergrepp är prioriterat framför umgänge med
              båda föräldrarna? Är ministern beredd att verka för att förbättra
              kompetensen om barns rätt till trygghet och säkerhet hos alla
              instanser som möter dessa utsatta barn?
            </seg>
          </u>
          <note type="speaker" n="071f00bc">
            Anf. 95 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-44" n="94d89057">
            <seg n="9a8fc86c">
              Fru talman! Är det något som jämställdhetsminister Jens Orback
              har gjort den senaste tiden är det att svara på interpellationer
              i riksdagen. Det här handlar om en lagstiftningsfråga. Det är
              därför som jag också har tagit initiativ till den utredning som
              nu pågår och är den som svarar på interpellationen. Självklart
              är detta frågor som Jens Orback är väldigt väl förankrad med,
              och självklart berör det också honom.
            </seg>
            <seg n="566860df">
              Det finns egentligen bara en enda regel för alla vårdnadstvister
              och umgängestvister. Det är barnets bästa. Det finns inget annat.
              Detta råder det ibland många diskussioner om. Nu menar jag inte
              bara i praktiken man kan alltid ifrågasätta om det var rätt dömt
              utan också i teorin. Problemet är att när föräldrarna yrkar står
              det i domstolen att de har tillerkänts rätten. Men det handlar
              bara om barnets bästa.
            </seg>
            <seg n="adad4583">
              Inte ens en mamma och en pappa har rätt att umgås med sitt barn
              en enda minut om det inte är bäst för barnet. Det är alltid barnets
              bästa som ska gälla. Jag tror att vi är helt överens om att det
              också ska vara så i framtiden. Det var detta som låg bakom lagändringen.
              Man var av formella skäl förhindrad att i vissa fall döma till
              det som var bäst för barnet.
            </seg>
            <seg n="d6f5cb9c">
              Ska man kunna utgå från barnets bästa kan inga formella hinder
              finnas för att stoppa detta, utan det handlar alltid om barnets
              bästa. Det kan vara hur synd om föräldrarna, om mamman och pappan,
              som helst. Det kan vara hur viktigt som helst för mamman och pappan
              att få träffa sitt barn. Det är väldigt lätt att identifiera sig
              med det. Men det får aldrig gå ut över barnets bästa. Det är alltid
              det som gäller och ingenting annat.
            </seg>
            <seg n="f03a87d8">
              Med den vårdnadslag som nu finns är detta väldigt tydligt angivet
              i förarbetena och också i lagtexten. Som Tina Acketoft säger är
              det inte lagtexten det är problem med, utan det är tillämpningen.
              Trots att Högsta domstolen har slagit fast bland annat att våld
              mot den ena föräldern är grund för ensam vårdnad har det funnits
              en del uppmärksammade fall som även jag reagerat på där man finner
              situationen märklig. Det är inte bara några lösryckta citat som
              lätt kan fångas av en opinion, utan man har gått igenom domar
              där man finner mycket märkligheter. Där behövs ett tydliggörande
              för att det verkligen ska vara barnets bästa som gäller.
            </seg>
            <seg n="aaab47b3">
              När det gäller fall av misshandel är det självklart, oavsett
              det riktar sig mot barnet eller mot den andra föräldern, att det
              är ett extremt allvarligt övergrepp. Det är naturligtvis någonting
              som i allra högsta grad är en grund för ensam vårdnad, och det
              ska också vara huvudlinjen. Men det kan också vara så att det
              är samarbetssvårigheter. Även om föräldrarna inte kan samarbeta
              ska det inte gå ut över barnet.
            </seg>
            <seg n="4ec8f8a4">
              Det kan inte vara så att barnet i varje situation ska behöva
              lida för att föräldrarna på olika sätt inte kan frigöra sin konflikt
              från det som är barnets bästa. Det är en situation som anges som
              grund för ensam vårdnad där det inte finns någon som helst förekomst
              av våld. Det finns många situationer där det ska vara ensam vårdnad
              och inte gemensam.
            </seg>
            <seg n="acfff0d1">
              Det visar också statistiken, vilket många gånger missuppfattas.
              Man har gjort en undersökning av alla fall som förekom år 2002.
              Där finns en övervikt för att man tilldömer ensam vårdnad, 54
              % mot 46 %, där det är vårdnadstvister. Man har i 44 % av fallen
              dömt till ensam vårdnad för modern, i 10 % för fadern och i 46
              % till gemensam vårdnad. Nog tillämpas lagen på det sättet.
            </seg>
            <seg n="a609b0e0">
              Men i det enskilda fallet spelar det ingen roll. Vi hade en debatt
              här tidigare om våld mot äldre. Det är inget som helst skydd om
              det så bara är ett enda fall där man inte har följt lagens intentioner,
              lagtexten eller de prejudikat som finns.
            </seg>
            <seg n="4ff7ee3f">
              Detta är en oerhört viktig fråga. Det är därför som vi nu väntar
              på Vårdnadsutredningens olika förslag och analys. Det är viktigt
              att vi på olika sätt förstärker att det är barnets bästa och ingenting
              annat som ska gälla, och att det ska gälla i samtliga mål som
              döms runtom i vårt land.
            </seg>
          </u>
          <note type="speaker" n="3006da3b">
            Anf. 96 TINA ACKETOFT (fp):
          </note>
          <u who="tina_acketoft_7873e3" xml:id="i-4bca8b22d7a125a2-1" n="d6480617">
            <seg n="0ffc5fa2">
              Fru talman! Tack så mycket för svaret, justitieministern. Barnets
              bästa kan innefatta så mycket. Jag tror inte att det är någon
              som är för barnets sämsta, vare sig i denna sal eller någonstans
              annars.
            </seg>
            <seg n="3248ce3e">
              Som jag var inne på tidigare är lagstiftningen inte problemet.
              Det är förmodligen precis om justitieministern analyserar i sitt
              svar tidigare. Domstolar och socialnämnder tillämpar lagen så
              att barnets behov av en nära och god kontakt med båda föräldrarna
              anses viktigare än risken att barnet far illa.
            </seg>
            <seg n="1b008feb">
              Där har vi helt plötsligt förbrukat allt det tidigare talet om
              barnets bästa i den enkla meningen. I praktiken i verkligheten
              tillämpar man hellre tesen att föräldrars umgängesrätt med barnet
              står över barnets bästa. Vi kommer tillbaka till de principiella
              målen som justitieministern talade om.
            </seg>
            <seg n="65db8b00">
              Det är definitivt inte så att majoriteten av fallen inte får
              den bedömning som de borde ha. Men för de andra är det desto värre.
              Barnets bästa låter väldigt bra, men i praktiken betyder det ingenting
              för de barn som inte har ett vårdnadsförhållande som är acceptabelt.
            </seg>
            <seg n="b0e42a37">
              Vi vet att nästan alla barn som lever i misshandelsfamiljer,
              incestfamiljer eller dysfunktionella familjer, som det så vackert
              heter, vet vad som pågår i familjen. De är nästan alltid delaktiga
              på något sätt. De är inte bara vittnen utan i allra högsta grad
              brottsoffer. Därför driver Folkpartiet också linjen att dessa
              barn måste ses som brottsoffer. De måste få det skydd som lagen
              ger brottsoffer i vanliga fall.
            </seg>
            <seg n="cc73da99">
              Av Socialstyrelsens rapport från 2003 vet vi vad gäller länsstyrelsens
              tillsyn av individ- och familjeomsorgens verksamhet som rör barn,
              ungdomar och familjer att det finns grava problem. Det är dessutom
              som Maria Eriksson ständigt kommer tillbaka till i sin avhandling.
              De största klagomålen man har gäller inte lagen utan socialtjänsten
              och tillämpning.
            </seg>
            <seg n="bf688795">
              Vi vet att anmälningar av barn och ungdomar inte utreds. Bedömningar
              av vilka barn som ska utredas är oklara. Barn i samhällsvård som
              är placerade bland annat i familjehemsvård följs inte upp. Barn
              som är i behov av psykiatriska insatser har problem att få stöd
              och behandling, och så vidare. Det är en lång litania när man
              börjar titta på detta.
            </seg>
            <seg n="27f836d6">
              Jag vill återigen komma tillbaka till barnets bästa. Vad får
              det för praktisk betydelse? Jag återkommer till min fråga till
              justitieministern, även om jag vet att han inte kan säga någonting
              drastiskt och egentligen inte kan svara någonting.
            </seg>
            <seg n="fcffa586">
              Låt oss i varje fall få en fingervisning om vad han menar med
              hur det ska åstadkommas i praktiken att vi ska kunna leva upp
              till barnets bästa, som jag tror att vi är överens om. Jag är
              övertygad om att bristerna ligger på flera plan. Lagstiftning
              och de som utreder och beslutar om vårdnad, boende och umgänge
              måste gå hand i hand. De måste ha säkerheten och tryggheten för
              barnen i sitt första rum.
            </seg>
            <seg n="61ceff83">
              Kunskapen om våldsutsatta familjer måste finnas. Vi vet att det
              också där finns brister. Han är ju så trevlig. Det är aldrig ens
              fel att två träter. Det är saker som jag själv har hört upprepas.
              Man tror inte sina öron, men så är det faktiskt. Han är ju så
              trevlig. Ja, just nu, men vad händer på fredag kväll?
            </seg>
            <seg n="70d8c521">
              Vi vet att gemensamt föräldraskap utgör en mycket särskild problematik
              i våldsutsatta familjer. Vårdnads- och umgängesrätten utgör i
              många fall en direkt fortsatt fara för barnen och kvinnan. Det
              är något som det inte finns tillräcklig kunskap om, och därmed
              finns inte heller acceptans och förståelse. Jag kommer tillbaka
              till frågan. Vad avser justitieministern att göra konkret?
            </seg>
          </u>
          <note type="speaker" n="de725041">
            Anf. 97 LARS-IVAR ERICSON (c):
          </note>
          <u who="unknown" xml:id="i-e6687065849bb530-45" n="7d6d7152">
            <seg n="5d92ec98">
              Fru talman! Vi hörde ministern säga att våren 2005 redovisar
              vårdnadskommittén sitt förslag, och sedan bereds förslaget skyndsamt.
              Då inställer sig automatiskt frågan: Vad innebär ordet skyndsamt?
            </seg>
            <seg n="e1881738">
              Vad kan vi säga till Föreningen Kobra? Det är en förening för
              kvinnor som vill skydda sina barn för övergrepp. Vad ska de säga
              till sina medlemmar? Det är medlemmar som när de har försökt att
              skydda sina barn har fått ekonomin krossad, förlorat sina arbeten
              och drabbats av fysisk och psykisk ohälsa.
            </seg>
            <seg n="4e0dcea3">
              De har ibland tvingats fly och gömma sig, eller så har de tvingats
              stanna kvar i ett misshandelsförhållande. Det är kanske kvinnans
              enda möjligheter att skydda barnet. Gemensam vårdnad blir ofta
              ett vapen för mannen att hålla kvar hustrun i hemmet. Vi har ca
              30 000 fall av kvinnomisshandel varje år här i Sverige. Vi har
              också ett stort mörkertal när det gäller misshandel av kvinnor
              och barn.
            </seg>
            <seg n="5bab96fc">
              Jag vill avsluta med att citera advokaten Lena Feuk, som har
              engagerat sig i sådana här ärenden. Hon säger: Det är alldeles
              för lätt att få gehör för fördomar om kvinnor i relation till
              fakta om män.
            </seg>
          </u>
          <note type="speaker" n="64af65ca">
            Anf. 98 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-46" n="94d89057">
            <seg n="62ec4137">
              Fru talman! Jo, det här med barnets bästa kan låta nästan som
              en klyscha, men det är det inte. Man ska veta att det i de förslag
              som ibland finns inte går att förena med barnets bästa. Jag talar
              om rent formella saker, då det inte går att förena. Det är alltså
              inte bara en klyscha. Alla menar säkert att det ska vara barnets
              bästa, men man tänker inte alltid på att det, på grund av formella
              regler, inte är förenligt, att det inte går att förena saker.
              Det måste i varje enskilt fall vara möjligt att döma på det sättet.
            </seg>
            <seg n="02574510">
              Jag ska inte föregripa någon vårdnadsutredning, inte minst av
              konstitutionella skäl, men jag kan gärna berätta om det som jag
              förväntar mig och som jag tror ska komma, i alla fall utifrån
              de förutsättningar som fanns när vi beslutade att gå till botten
              med det här. Det är just tillämpningen och hur det fungerar hela
              vägen. Då menar jag runtomkring, allt det som också sker i domstolen,
              att man inte bara talar om det som sker inne i domstolssalen.
              Det har hänt väldigt många saker dessförinnan och händer väldigt
              många saker därefter.
            </seg>
            <seg n="941ffd37">
              Det här gäller diskussioner och konflikter som pågår under oerhört
              lång tid, och det berör oerhört många människor. Det är självklart
              att man inte kan säga att det är för barnets bästa i tillämpningen
              om man inte har tillräckligt många platser i kommunerna för till
              exempel barnpsykiatrisk undersökning. Då är det inte för barnets
              bästa. Det har brustit om man prioriterar andra saker i stället.
            </seg>
            <seg n="b8213636">
              Det ligger ett stort ansvar på många att verkligen leva upp till
              det. Om man nu önskar tala om någon fingervisning så är det just
              tillämpningen. På samma sätt som man inte kan tala om statistiken
              i ett enskilt fall kan man aldrig tala om för en familj eller
              en person som har råkat illa ut att det inte är någon fara därför
              att vi har så bra lagstiftning. Det struntar den personen fullständigt
              i. Det är hur man upplever sin egen situation eller hur den egna
              situationen är som är det avgörande.
            </seg>
            <seg n="81d8fa86">
              Det är därför som jag menar att det är hur lagen tillämpas, hur
              principerna tillämpas och hur arbetet pågår som är det avgörande.
              Det är det som ska avgöra. Det är också det som är bedömningen.
              Lagen är aldrig bättre än dess tillämpning. Det är det som är
              grunden för den här vårdnadsutredningen och analysen av vårdnadslagen
              och dess utformning.
            </seg>
          </u>
          <note type="speaker" n="9a59a453">
            Anf. 99 TINA ACKETOFT (fp):
          </note>
          <u who="tina_acketoft_7873e3" xml:id="i-4bca8b22d7a125a2-2" n="d6480617">
            <seg n="19241dcd">
              Fru talman! Tack så mycket, justitieministern. Nej, lagen är
              aldrig bättre än dess tillämpning. Men det underlättar om lagen
              är så tydlig som den kan vara. Då har vi, såvitt jag förstår,
              en lagstiftning som ger möjligheter, alltså där man säger att
              ensam vårdnad kan ske om föräldrarnas konflikt är så svår och
              djup att det är omöjligt att samarbeta. Vad menas med kan ske?
              Det är de här små öppningarna som hela tiden gör att vi ramlar
              dit vad gäller barnets bästa.
            </seg>
            <seg n="4abb8bdd">
              Sedan förstår jag att lagtexten aldrig kommer att kunna innefatta
              vart och ett enskilt fall som vi råkar ut för. Men alla de små
              ursäkta fikondetaljer som finns i lagtexten gör att vi får problem
              när vi sedan ska använda den. Då blir den inte bättre än tolkningen.
            </seg>
            <seg n="4517c10d">
              Jag vill avsluta med att säga att vi som vanligt är rörande överens.
              Det är vi alltid när vi står här inne. Det är när vi sedan kommer
              ut i verkligheten som det skiljer sig.
            </seg>
            <seg n="1b47b1cb">
              Jag skulle gärna vilja ge ett sista medskick till justitieministern.
              Jag tror att vi är överens om att följer man den i dag gängse
              normen att gemensam vårdnad är den allt överskuggande verkligheten
              i Sverige så utsätts både barn och mammor oftast för stora risker.
              Det har man insett till exempel på Nya Zeeland, där man i stället
              har som utgångspunkt att när en förälder har utsatt någon i familjen
              för våld ska det vara ensam vårdnad och övervakat umgänge tills
              man kan vara säker på att det är tryggt igen.
            </seg>
            <seg n="cea2261a">
              Vi är många som hoppas att Vårdnadskommittén kommer att föreslå
              att ett liknande system med kvalificerad riskbedömning införs
              också i Sverige. Jag skulle vilja höra justitieministerns spontana
              inställning till denna modell, naturligtvis utan några fagra löften
              utfärdade.
            </seg>
          </u>
          <note type="speaker" n="e809a7e7">
            Anf. 100 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-47" n="94d89057">
            <seg n="508c4e95">
              Fru talman! Så mycket kan jag säga att det är självklart att
              det gagnar barnets bästa och hela situationen i övrigt om man
              lyckas bli bättre på att analysera vad som verkligen kan ha hänt
              i en situation där det sägs att det här hänt olika saker, och
              om man över huvud taget förbättrar den analysen av barnets situation.
            </seg>
            <seg n="5cf38284">
              Man kan säga sådana saker utan att begå ett konstitutionellt
              fel. Men det är bara en del av allt detta som vi förväntar oss.
              Det är inte bara något enstaka förslag vi väntar på. Men om det
              föreslås saker som måste behandlas i riksdagen är det självklart
              att de sakerna kommer att remitteras. Men det är inget som hindrar
              att man på olika sätt arbetar vidare med delar av det eller till
              och med kompletterar med ytterligare saker, om det är saker som
              man anser inte är tillräckligt utredda. Det finns alla möjligheter
              till det. Men det är väl ingen som tvivlar på att det här är en
              prioriterad fråga i samtliga riksdagens partier. Det här är självfallet
              en av de mest angelägna saker som vi arbetar med under den här
              mandatperioden.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="bbfa6374">
            14 § Svar på interpellation 2004/05:188 om preskriptionstiden
            för barnpornografibrott
          </note>
          <note type="speaker" n="8180c685">
            Anf. 101 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-48" n="94d89057">
            <seg n="65912695">
              Fru talman! Hillevi Engström har frågat mig om jag avser att
              vidta åtgärder för en förlängd preskriptionstid för barnpornografibrott.
            </seg>
            <seg n="7d46743e">
              Låt mig börja med att understryka att vi har en lagstiftning
              som kriminaliserar all barnpornografi. Bekämpningen av denna typ
              av brottslighet är vidare sedan flera år en högt prioriterad fråga
              för regeringen, och stora satsningar har gjorts både nationellt
              och internationellt.
            </seg>
            <seg n="91eb2e0a">
              Frågan om preskriptionstider för barnpornografibrottet kan inte
              ses isolerad utan måste ses i ett större sammanhang.
            </seg>
            <seg n="8c449ff3">
              För att åstadkomma en så heltäckande kriminalisering som möjligt
              när det gäller skyddet för barn under 18 år mot att utnyttjas
              i pornografiska framställningar och vid sexuell posering föreslår
              vi i sexualbrottspropositionen att en särskild straffbestämmelse
              införs. Brottet ska benämnas utnyttjande av barn för sexuell posering.
              Vi föreslår också att flera andra sexualbrott mot barn ska bedömas
              strängare än vad som för närvarande är fallet. Vidare skärps straffet
              för grovt barnpornografibrott från högst fyra till högst sex års
              fängelse.
            </seg>
            <seg n="eb514648">
              I propositionen föreslår vi också förlängda preskriptionstider
              för sexualbrott mot barn så att tiden börjar löpa först från den
              dag barnet fyller eller skulle ha fyllt 18 år. Förslaget innebär
              att preskriptionstiderna förlängs för bland annat våldtäkt mot
              barn, sexuellt övergrepp mot barn och grovt utnyttjande av barn
              för sexuell posering. Det är brott som ofta begås vid framställning
              av barnpornografiska bilder.
            </seg>
            <seg n="66ddaf73">
              De ändringar som föreslås i sexualbrottspropositionen innebär
              alltså ett bättre skydd när det gäller utnyttjande av barn för
              sexuell posering och andra brott som kan begås vid framställning
              av barnpornografi. I många fall innebär förslagen också förlängda
              preskriptionstider för brotten.
            </seg>
            <seg n="7ed9d004">
              Jag vill också nämna att innehav av barnpornografiskt material
              är ett brott där preskriptionstiden inte börjar löpa så länge
              innehavet pågår. Den person som Hillevi Engström nämner frikändes
              inte från ansvar, som påstås i interpellationen, utan dömdes för
              innehav av bilderna.
            </seg>
            <seg n="41ae8026">
              Utredningen om kunskap om sexuellt exploaterade barn i Sverige,
              som lämnade sitt betänkande i somras, ansåg inte att preskriptionstiden
              för barnpornografibrottet skulle förlängas. Den förordade i stället
              att preskriptionstiden för sexuellt ofredande övervägs när brottet
              har samband med barnpornografibrott. Utredningens betänkande bereds
              nu i Regeringskansliet. Vi överväger dessutom behovet av andra
              åtgärder för att stärka barnens skydd mot kränkningar vid barnpornografibrott.
            </seg>
          </u>
          <note type="speaker" n="4e84e986">
            Anf. 102 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-c825425dc794a124-0" n="4a589e07">
            <seg n="0299a70c">
              Fru talman! Tack för svaret!
            </seg>
            <seg n="4a5cfdd0">
              Det är positivt att det finns ett gemensamt och ärligt intresse
              för att skydda barnen och minska barnpornografin i samhället.
              Men svaret antyder också att det kanske finns andra synpunkter
              utanför Regeringskansliet som är värda att beakta. Jag saknar
              det perspektivet i detta svar från justitieministern. Det känns
              på något sätt som att regeringen vet bäst och kan själv.
            </seg>
            <seg n="1906ad1a">
              Jag har förstås, lika lite som justitieministern, svar på alla
              frågor. Ibland vet man inte ens vilka frågor man bör ställa.
            </seg>
            <seg n="b87adcb9">
              För att få klarhet i det och mer kunskap och insikt ägnade jag
              några timmar åt att besöka Rikskrim och deras enhet för barnpornografibrott.
              Jag har även pratat med experter i andra sammanhang, Rädda Barnen,
              Ecpat, åklagare och andra poliser som arbetar ute i verkligheten.
              Den insikten gör verkligen att perspektiven vidgas. När man ser
              på barnpornografibilder blir man chockad, och man har svårt att
              begripa de övergrepp som till och med nyfödda bebisar blir utsatta
              för.
            </seg>
            <seg n="1391d22d">
              I det svar som justitieministern har lämnat säger han att vi
              har en lagstiftning som kriminaliserar all barnpornografi. Jag
              håller inte med om det. Jag vet inte heller om det är möjligt,
              men vi har inte en sådan lagstiftning.
            </seg>
            <seg n="cdd6922f">
              I den nya sexualbrottslagstiftningen finns många bra förslag
              det håller jag med om. Men det finns också luckor i lagen. Bland
              annat är det inte straffbart att titta på barnpornografi. Det
              är inte heller straffbart att skriva ned text om övergrepp mot
              små barn, eller större barn för den delen. Det är inte heller
              straffbart att betala och köpa sig access på Internet för att
              titta på grov barnpornografi om man inte sparar ned bilderna.
              Det är inte heller straffbart att spara bilder på så kallade cyberhårddiskar
              på hyrda webbhotell. Det är sådan barnpornografi som man inte
              har i sin besittning, men de facto har man tillgång till den på
              en server någonstans på Internet.
            </seg>
            <seg n="5a87c079">
              Det finns flera exempel på barnpornografi som inte är straffbar.
              Det finns konstnärliga bilder eller som jag skulle säga, fru talman,
              konstiga bilder. Jag har väldigt svårt att begripa konstnärer
              som använder sig av barn i sina målningar, fotografering och annat.
            </seg>
            <seg n="cbe2aa26">
              Dagens debatt handlar om preskriptionstiderna. Där finns inga
              förslag på mer omfattande regler, och det saknar jag.
            </seg>
            <seg n="848b5b35">
              De åklagare och poliser som jag har pratat med om den förlängda
              preskriptionstiden har sett stora bekymmer med dagens regler.
              De menar att det har stor betydelse framför allt i de fall som
              rör smygfotografering där inget annat brott kan tillämpas. Då
              är det angeläget att få en förlängd preskription även för barnpornografibrotten.
              I Huddingefallet blev ett antal barn identifierade, men de blev
              utan skadestånd enligt den åklagare jag talat med för att brotten
              som begåtts mot dem var preskriberade.
            </seg>
            <seg n="2514cb00">
              Det är alltså av stort intresse att beivra och utreda barnpornografibrott
              på grund av att den som begår de här brotten ofta är knuten till
              en liten grupp personer som tar del av materialet och också sprider
              det på Internet och annat. Åklagare menar att det även är viktigt
              med hänsyn till de grova kränkningar som barnen får utstå att
              utreda vem som ursprungligen spred bilden.
            </seg>
            <seg n="733d44d4">
              Straffmaximum kommer att höjas i teorin. I dag är det redan fyra
              års fängelse som maxstraff. Det längsta straff som utdömts är
              ett år, och då rörde det sig om en person i Norrköping som hade
              mer än 200 bilder och 200 timmar video. Han fick ett års fängelse.
            </seg>
            <seg n="15aadb15">
              Min fråga till justitieministern är: Vad blir konsekvensen om
              regeringen ändrar sig i den här delen så att även barnpornografibrotten
              får särskilda preskriptionsregler? Vad blir konsekvenserna för
              den enskilde och för barnen?
            </seg>
          </u>
          <note type="speaker" n="e4fe971d">
            Anf. 103 INGER DAVIDSON (kd):
          </note>
          <u who="unknown" xml:id="i-e6687065849bb530-49" n="7d6d7152">
            <seg n="4a6e6754">
              Fru talman! Barnpornografi är bland det vidrigaste som finns.
              Det är skildringar av sexuella övergrepp på barn, barn som tvingas
              utföra sexuella handlingar, barn som utsätts för grovt sexuellt
              våld och barn som förnedras och kränks. Det är barn vars förnedring
              blir mångdubbel genom att den dokumenteras på bild och visas om
              och om igen, i värsta fall under resten av barnets liv. Det är
              därför det är så viktigt att lagstiftningen är helt utan kryphål
              och så heltäckande som det någonsin går.
            </seg>
            <seg n="5ffe95bd">
              Jag har varit med om att driva fram lagstiftningen mot innehav
              av barnpornografi. Det var ett oerhört tufft jobb. Väldigt många
              var emot detta och tyckte att det bara handlade om känslomässig
              argumentation och så vidare. Så småningom blev det en bred politisk
              uppslutning kring detta, och det är jag väldigt glad för.
            </seg>
            <seg n="10ea5742">
              Det har hänt annat också. Justitieministern har ju varit med
              om att förbättra lagstiftningen. Det vill jag gärna säga. Det
              är jag också glad för. Straffen har till exempel skärpts. Det
              är bra. Men jag tycker ändå att det går väldigt långsamt mot bakgrund
              av att det är ett så fruktansvärt grovt brott. Jag blir lite förvånad
              när jag läser i svaret att det här en högt prioriterad fråga för
              regeringen. Då undrar jag hur det är med dem som bara är prioriterade
              eller som inte är prioriterade. Hur långsamt går det då?
            </seg>
            <seg n="6b387059">
              Jag ingår i den tvärpolitiska barngruppen här i riksdagen. Det
              gör Hillevi Engström också. Vi har engagerat oss i den här frågan.
              Vi har lagt fram ett antal förslag, bland annat skulle vi vilja
              se ökade polisresurser. De har ingen möjlighet att mäta sig med
              brottsligheten just på det här området. Det gäller andra områden
              också, men det här är speciellt viktigt.
            </seg>
            <seg n="b5b81186">
              Vi har föreslagit att ett Internetråd ska tillsättas för att
              vara en motpol till den brottslighet mot barn som pågår över Internet.
              Man har inte någon möjlighet att svara upp mot den i dag.
            </seg>
            <seg n="3171fc4d">
              Men så är det då detta med preskriptionstiden. Jag förstår ärligt
              talat inte riktigt skillnaden. Nu förlängs preskriptionstiden
              för sexuella övergrepp mot barn. Det är bra. Den börjar gälla
              när barnet är 18 år. Men filmen som togs i samband med övergreppet
              togs ju samtidigt. Varför kan inte också preskriptionstiden gälla
              för själva barnpornografibrottet vid samma tillfälle? Det är vår
              fråga.
            </seg>
          </u>
          <note type="speaker" n="ff5811c0">
            Anf. 104 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-50" n="94d89057">
            <seg n="6d6f88c4">
              Fru talman! Jag tror faktiskt att vi är ganska överens om detta.
              Låt mig först svara på Hillevi Engströms fråga om varför det inte
              finns med i sexualbrottslagen. Vi kan naturligtvis inte föreslå
              någonting som inte var med i Sexualbrottskommittén. Vi gör väldigt
              stora förändringar som jag förstår har ett starkt stöd. Det har
              kanske aldrig gjorts så stora förändringar, och vi är överens
              om de allra flesta. Det är 75 större eller mindre ändringar. Men,
              som jag har sagt hela tiden, vi ska inte tro att det gäller precis
              allting. Det gör det faktiskt inte. Sexualbrottskommittén arbetade
              i tre år och gjorde ett fantastiskt bra arbete. Visserligen fanns
              det vissa saker som vi fick göra om, men stora delar var väldigt
              bra. Men inte heller deras arbete var heltäckande. Vi kan inte
              lägga in saker som inte är beredda. Om vi hela tiden kom på nya
              saker skulle vi förlänga detta i all evighet.
            </seg>
            <seg n="6e09f42b">
              Nu har vi lämnat ifrån oss det här arbetet. Det känns väldigt
              bra att det kommer att kunna träda i kraft som jag förstår det.
              Men det innebär inte att alla frågor är lösta även om många frågor
              är det. En sak som finns med här är preskriptionstider för de
              här sakerna, och det har vi redan diskuterat. Jag vill inte på
              något sätt stänga dörren för det. Det har inte funnits möjlighet
              att diskutera det under det tidigare arbetet, men nu finns det
              alla möjligheter att göra det. Vi har redan haft diskussioner
              om det. Jag vill inte på något sätt säga att det inte kommer att
              föras. Det fanns inte med i det förslag som kom här, men det är
              inget som hindrar att vi arbetar vidare med den saken. Det kan
              faktiskt uppstå situationer som är väldigt stötande, precis som
              sägs här, där det skiljer mellan en fällande och friande dom.
              Det är ingen tvekan om det. Det här gäller preskriptionstiders
              vara eller icke-vara och var man ska lägga sig över huvud taget.
            </seg>
            <seg n="69e9e4ca">
              Jag är definitivt öppen för att fortsätta att diskutera de här
              sakerna. Jag vill inte stänga några dörrar. Men jag vill inte
              heller stå här och lova en massa saker. Det vore oseriöst. Låt
              oss fortsätta att arbeta med de här sakerna.
            </seg>
            <seg n="c09d6283">
              Låt mig sedan svara på frågan om övergrepp och barnpornografi.
              Det kan ju vara så att det ena går att bevisa men inte det andra.
              Då blir det olika preskriptionstider. Huvudtemat för dagens debatt
              är preskriptionstider för barnpornografibrott. Jag vill inte stänga
              dörren eller ta slutlig ställning. Jag vill förklara att man inte
              kan göra en lag av någonting som inte har funnits med i kommittén.
            </seg>
          </u>
          <note type="speaker" n="f1d30ced">
            Anf. 105 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-c825425dc794a124-1" n="4a589e07">
            <seg n="94a05d9c">
              Fru talman! Barnpornografibrott kan delas upp i tre svårighetsgrader.
              Först det ringa brottet med böter eller fängelse upp till sex
              månader i straffskalan. Sedan kommer normalbrott och grovt brott
              med, som det nu blir, max sex år i straffskalan.
            </seg>
            <seg n="1f9f09b4">
              När man läser i sexualbrottspropositionen på s. 123 står det
              där att brott med böter i straffskalan inte anses som så allvarliga
              att de bör omfattas av bestämmelsen om förlängd preskriptionstid.
              Det gäller alltså ringa barnpornografibrott.
            </seg>
            <seg n="98f6ee14">
              Man har alltså ändå tagit ställning till den här frågan när man
              har skrivit propositionen. Jag tycker att det är viktigt att klargöra
              vad som är skälet till att den här preskriptionsregeln inte gäller.
              Är det för att de här skärpningarna som justitieministern tar
              upp i sitt svar är tillräckliga och täcker upp? Eller är det för
              att frågan inte är beredd i Sexualbrottskommittén? Eller är det
              för att det skulle vara olämpligt för att det är böter i straffskalan?
              Det finns en massa alternativa svar på den här frågan. Jag tycker
              inte att det borde vara så himla svårt egentligen att föra in
              detta i en propositionen när det blir ett ganska omfattande och
              helt nytt kapitel i brottsbalken. Det skulle vara lämpligt att
              få in det redan nu när praktiker, åklagare och andra redan pekar
              på att det är ett stort bekymmer.
            </seg>
            <seg n="0ffc8c9b">
              De som arbetar med de här frågorna varje dag är så få som fem
              personer i hela landet. De gör ett otroligt arbete och granskar
              allt material. Det kan vara uppemot en miljon bilder på ett år
              att registrera och lägga in. De säger att detta har ökat explosionsartat
              under senare år. Den nya tekniken har gjort det möjligt att konsumera
              barnporr i stor skala utan att göra sig skyldig till ett brott.
              Man behöver inte längre ladda hem bilderna till sin dator. Den
              som gör det är korkad om man inte har behov av att sälja, köpa
              och byta bilder för att få ännu fler sensationella saker.
            </seg>
            <seg n="ea8acce3">
              Det kommer alltså fram nya brottsoffer varje vecka. Barn identifieras.
              Man kan också se att fler av produktionerna sker i Sverige. Ungefär
              200 ärenden per år anmäls till polisen.
            </seg>
            <seg n="fd1f49a4">
              Justitieministern säger också att det finns andra åtgärder som
              man överväger för att skydda barn mot kränkningar vid barnpornografibrott.
              Vilka är de i så fall?
            </seg>
            <seg n="3bf07cd0">
              Sedan skulle jag vilja höra hur justitieministern resonerar när
              det gäller synen på preskription. För det normala brottet är preskriptionstiden
              fem år, för det ringa brottet två år och för det grova brottet
              tio år. Men om brottet begås när barnet är två år har det preskriberats
              när barnet fyller tolv, och det kanske uppdagas när barnet är
              13 eller 14. Hur går resonemanget? Bilderna finns ju fortfarande
              kvar på Internet, och barnet kan identifieras i evärdlig tid.
            </seg>
            <seg n="449bb815">
              Var alltså gärna lite mer utförlig om varför detta inte har kommit
              upp! Och framför allt: Vilket av de här tre skälen är det egentliga
              skälet till att man inte gör en förlängning av preskriptionstiden
              för barnpornografibrott i denna proposition?
            </seg>
          </u>
          <note type="speaker" n="4e7ce723">
            Anf. 106 INGER DAVIDSON (kd):
          </note>
          <u who="unknown" xml:id="i-e6687065849bb530-51" n="7d6d7152">
            <seg n="28d64af3">
              Fru talman! Tack för svaret! Jag hoppas att jag uppfattade det
              rätt att justitieministern kan tänka sig att föreslå längre preskriptionstid
              om underlaget finns för detta. I så fall tycker jag att det är
              bra och hoppas att det kommer att gå väldigt snabbt för justitieministern
              att skaffa sig ett underlag. De som arbetar med dessa frågor är
              helt eniga om att detta skulle förbättra möjligheterna att ge
              de drabbade barnen rehabilitering på ett tidigare stadium, vilket
              ju är en av de viktigaste åtgärderna.
            </seg>
            <seg n="6b5142fb">
              Men om det nu ska sättas i gång någon typ av utredning igen,
              för det är väl antagligen så det måste gå till, se då till, justitieministern,
              att de andra förslag som faktiskt finns från oss kristdemokrater,
              Tvärpolitiska barngruppen och många andra kommer med så att vi
              inte om några år får höra att nu fanns detta tyvärr inte med så
              nu måste vi vänta ytterligare flera år. Det känns ogörligt, tycker
              jag, när man har kontakt med barn som är drabbade och faktiskt
              också med dem som begår de här brotten.
            </seg>
            <seg n="ef2d0921">
              För en tid sedan besökte Tvärpolitiska barngruppen Norrtälje
              fängelse och träffade män som begått dessa brott och hörde deras
              versioner. De behöver också skyddas. Vi talade bland annat med
              en man som bara hade råkat komma in på de här sidorna när han
              höll på med annat. Sedan hade han blivit så fängslad att det slutade
              med att han begick övergrepp mot sina egna barn. Jag tror alltså
              inte att vi kan definiera det så enkelt som att här står pedofilerna
              och här är alla andra. Det finns män, kanske framför allt ungdomar,
              som kan dras in i detta, och därför behöver vi också ha en heltäckande
              lagstiftning.
            </seg>
            <seg n="3da0ceb5">
              Jag ser också fram emot svaret på de specifika frågor som Hillevi
              Engström ställde när det gäller varför det inte gick den här gången.
              Vidare förstår jag fortfarande inte riktigt den här skillnaden
              att man kan förlänga när det gäller själva övergreppet men inte
              när det gäller filmen som togs vid övergreppet.
            </seg>
          </u>
          <note type="speaker" n="1b03baeb">
            Anf. 107 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-52" n="94d89057">
            <seg n="cb35aedc">
              Fru talman! Hillevi Engström frågade efter olika orsaker till
              detta. Egentligen berör det två saker. Det ena, att det bara finns
              böter i straffskalan, är någonting det kan bli diskussion om,
              men skälet är att detta inte fanns med i Sexualbrottskommittén.
              Jag satt som sagt inte i den. Även om det ibland kan sägas vara
              frestande att lägga in några frågor extra, framför allt när man
              kommer med 75 större ändringar, är det faktiskt inte på det sättet
              vi ska bearbeta lagändringar i Sverige. Det ska genomföras på
              rätt sätt.
            </seg>
            <seg n="b6dfc99a">
              Låt mig också säga att kan finnas ytterligare saker som behöver
              förändras i framtiden, även om det som sagt är ett oerhört stort
              arbete. Jag tror dock, Inger Davidson, att hur mycket vi än lägger
              in kommer vi att stå här om några år och se att samhället har
              förändras och att det behövs ytterligare saker. Vi behöver alltså
              inte se det så pessimistiskt, även om det på ett sätt förstås
              är pessimistiskt att säga att det alltid kommer att komma in nya
              typer av brottslighet.
            </seg>
            <seg n="8fc732fa">
              Lagstiftningen kommer alltid att förändras. Det kommer den att
              göra om 5, 10 och 20 år också. Det kommer alltid att finnas ett
              behov av det. Men det är vårt ansvar att se till att den blir
              så heltäckande som möjligt. Vi gör en bra sak nu i vår. Vi ska
              naturligtvis på bästa sätt se till att följa upp denna och flera
              andra frågor.
            </seg>
            <seg n="e08b369d">
              Hillevi Engström frågade också vad mer som konkret kan göras.
              Det man kan säga är att detta ska förebyggas på olika sätt. Vi
              måste hindra inte minst ungdomar att komma in på detta. Jag har
              talat med ECPAT om det, och det finns utmärkta åtgärder som kan
              vidtas. Inte minst är det ett stort föräldraansvar och ett stort
              problem, eftersom barnen och ungdomarna många gånger är bättre
              tekniskt bevandrade än sina föräldrar. Förebyggande är dock en
              väldigt viktig sak, liksom naturligtvis upptäckande att upptäcka,
              anmäla och se till att dessa saker kommer till samhällets och
              myndigheternas kännedom.
            </seg>
            <seg n="f963dc86">
              Det krävs också utredning av de barn som råkar ut för det här.
              Vi vet till exempel att det nu öppnas lokala barnets hus. Vi vill
              se till att detta också kan finnas från centralt håll, och det
              arbetar vi med.
            </seg>
            <seg n="99513533">
              Vidare måste man förändra beteendet. Där har bland annat ett
              väldigt bra initiativ tagits av Rädda Barnen och Norrtäljeanstalten,
              som jag också har besökt. En oerhört viktig sak i att förebygga
              brott är att de som begått brott, särskilt med den problematik
              som finns inom kriminalvården för personer som är dömda för dessa
              brott, den dag de kommer ut får hjälp och stöd för att inte återfalla.
            </seg>
            <seg n="83b8ddba">
              Det finns alltså oerhört mycket utöver lagstiftningen som vi
              kan göra. Även om det ibland kan kännas svårt och betungande med
              tanke på att tekniken utvecklas i en rasande takt får vi som arbetar
              med dessa saker fortsätta att driva varandra och oss själva framåt
              för att klara av att bemöta denna brottslighet på bästa sätt.
              Jag tror ändå att det är en stor fördel att vi har ett stort samförstånd
              över partigränserna i den här frågan.
            </seg>
          </u>
          <note type="speaker" n="887703af">
            Anf. 108 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-c825425dc794a124-2" n="4a589e07">
            <seg n="05083ee6">
              Fru talman! Sexualbrottskommitténs förslag skickades ju ut på
              remiss, och det tog väldigt lång tid innan propositionen landade
              på riksdagens bord. Redan under remisstiden kom det fram synpunkter,
              bland annat detta med den förlängda preskriptionstiden. Det hade
              alltså varit smakfullt om det hade varit möjligt att få med det.
              Nu hoppas vi ändå att det kommer att ske en förändring inom en
              ganska snar framtid.
            </seg>
            <seg n="3b8a9564">
              Jag tänkte också uppehålla mig vid en annan fråga, nämligen möjligheten
              till behandling, hjälp och stöd för dem som är konsumenter eller
              kanske snarare missbrukare av barnpornografi. Det är ju otroligt
              stigmatiserande att bli fast för barnpornografibrott. Den aktion
              som genomfördes över hela Europa i våras, Sleipner, ledde fram
              till ett 120-tal personer varav de flesta nu är åtalade. Två personer
              har dock begått självmord redan, och man kan bara föreställa sig
              vad som kan hända när processen fortskrider.
            </seg>
            <seg n="afc605f4">
              Här tycker jag att de rättsvårdande myndigheterna har ett ansvar
              och måste få en möjlighet, tillsammans med sjukvård, psykiatri
              och annat, att ge de här personerna stöd och hjälp. Det är orimligt
              och helt oacceptabelt att lämna de här gärningsmännen helt i sticket.
              Det är en annan sida av problematiken som jag tycker att regeringen
              måste ta tag i.
            </seg>
            <seg n="3c09ed4c">
              Sedan ser jag fram emot förändringar i lagstiftningen också när
              det gäller andra frågor som konstnärliga bilder och detta med
              barnets pubertetsutveckling. Det borde vara självklart att om
              jag i någon sorts produktion utnyttjar ett barn som jag vet är
              under 18 år men som har en fullgången pubertetsutveckling ska
              jag ändå kunna dömas för barnpornografibrott. Det finns alltså
              flera delar i barnpornografilagstiftningen som jag tycker behöver
              ses över, och detta får det inte avvaktas med för länge.
            </seg>
          </u>
          <note type="speaker" n="c27d50ed">
            Anf. 109 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-53" n="94d89057">
            <seg n="dfc8901f">
              Fru talman! Som jag sade tidigare har vi redan börjat diskutera
              de här frågorna och är tacksamma för de förslag som kommer.
            </seg>
            <seg n="72544900">
              Avslutningsvis vill jag peka på en sak. Det handlar inte bara
              om att vi som arbetar med detta från regeringens sida och ni som
              beslutar om lagar och på olika sätt är engagerade i detta gör
              vad vi kan, utan jag är faktiskt också orolig för att vissa kommuner
              och landsting inte tar sitt ansvar. Jag har fått information om
              att Helsingforss läns landsting ska lägga ned en del som handlar
              om att ta emot män som frivilligt söker för de här problemen.
              Jag ska inte gå in och säga vad som ska göras och inte göras,
              men jag tycker att det är allvarligt när kommuner och landsting
              på olika sätt inte gör vad de ska. Jag kan inte bedöma om detta
              var rätt eller inte, men det är oroväckande när man får rapporter
              om att saker och ting läggs ned inom kommuner och landsting.
            </seg>
            <seg n="0065440f">
              Här kan som sagt kommuner och landsting definitivt också göra
              mer saker. Det som är medialt uppmärksammat är förstås ofta lagstiftningen
              och ändringar i den, men det är viktigt att man också arbetar
              förebyggande med detta.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="7f0acbcb">
            15 § Svar på interpellation 2004/05:145 om utvecklingsstörda
            som döms till svenskt fängelse
          </note>
          <note type="speaker" n="e5afc487">
            Anf. 110 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-54" n="94d89057">
            <seg n="a619471a">
              Fru talman! Linnéa Darell har frågat mig om jag avser att vidta
              några åtgärder för att förhindra att utvecklingsstörda döms till
              fängelse och om jag avser att agera för att Sverige ska uppfylla
              FN:s minimiregler för fångar.
            </seg>
            <seg n="789b0984">
              Gärningar utgör normalt brott endast om de begås uppsåtligen.
              Vidare finns reglerna om strafflindring samt bestämmelser om förundersökningsbegränsning
              och åtalsunderlåtelse. Genom denna reglering undviks i stor utsträckning
              att personer med olika intellektuella funktionshinder döms till
              fängelse.
            </seg>
            <seg n="88a4242d">
              Psykansvarskommittén har i sitt betänkande Psykisk störning,
              brott och ansvar lämnat förslag till ett reformerat system för
              omhändertagande av och påföljder för psykiskt störda personer
              som har begått brott. Kommittén föreslår bland annat att tillräknelighet
              eller ansvarsförmåga blir ett krav för straffrättsligt ansvar.
              Förslaget innebär att vissa personer med intellektuella funktionshinder
              ska vara fria från ansvar.
            </seg>
            <seg n="d47b3c49">
              Vidare föreslår kommittén en ny form av verkställighet av fängelse,
              så kallat slutet boende, för personer med utvecklingsstörning,
              autism eller autismliknande tillstånd samt personer som drabbats
              av ett begåvningshandikapp i vuxen ålder. Kommittén har även föreslagit
              att kriminalvårdens ansvar att uppmärksamma funktionshindrades
              behov ska regleras i lagen om kriminalvård i anstalt.
            </seg>
            <seg n="770a9b31">
              Psykansvarskommitténs förslag bereds för närvarande inom Regeringskansliet,
              och regeringen har således ännu inte tagit ställning till förslagen.
            </seg>
            <seg n="b2ce86cf">
              För dem som intas i anstalt ska en individuell verkställighetsplan
              alltid upprättas. Planen utformas utifrån den dömdes behov under
              verkställigheten och inför frigivningen. Det ger goda möjligheter
              att anpassa verkställigheten efter vars och ens behov.
            </seg>
            <seg n="c0248ea1">
              Inom kriminalvården pågår ett arbete för att se över omhändertagandet
              av psykiskt störda intagna, något som i förlängningen bör ge förutsättningar
              för ett bättre omhändertagande även av personer med intellektuella
              funktionshinder.
            </seg>
            <seg n="9b3bfeeb">
              Det finns alltså stora möjligheter för rättsväsendet att beakta
              att den som har begått en brottslig gärning har ett intellektuellt
              funktionshinder. Jag delar givetvis uppfattningen att funktionshindrade
              måste uppmärksammas inom rättsväsendet och att de får den särskilda
              omsorg de behöver. När det gäller omhändertagandet av det fåtal
              personer med intellektuella funktionshinder som ändå döms till
              fängelse pågår också arbete på flera håll för att förbättra deras
              situation.
            </seg>
          </u>
          <note type="speaker" n="9dcc2606">
            Anf. 111 LINNÉA DARELL (fp):
          </note>
          <u who="linnea_darell_670248" xml:id="i-c1ffa64f45495b78-0" n="804bc848">
            <seg n="f86eb4f8">
              Fru talman! Tack för svaret.
            </seg>
            <seg n="6288f26f">
              Jag har ändå en hel del frågor kvar. Jag tycker inte att man
              ska bortförklara eller förringa det allvarliga i att det har begåtts
              ett brott, oavsett vem det är som har begått brottet. Men trots
              allt talar vi om personer som inte alltid förstår innebörden av
              ett straff, varför de är i fängelse, och kanske inte alltid har
              klart för sig hur allvarligt det brott som har begåtts är.
            </seg>
            <seg n="ae69bd7f">
              Thomas Bodström sade i sitt svar att en individuell verksamhetsplan
              alltid ska upprättas. Det ger möjlighet att anpassa verkställigheten
              efter vars och ens behov. Det är säkert så det ska vara. Det är
              väl där som bristerna finns i dag, nämligen att det förmodligen
              inte sker.
            </seg>
            <seg n="47a52415">
              Först och främst: Om man säkert ska veta om personen är utvecklingsstörd
              bör det ske en bedömning och diagnos av en psykolog. Både från
              psykologhåll och från utvecklingsstördas intresseorganisationer
              är man kritiska över att det ofta saknas kompetens det gäller
              i och för sig hela rättsprocessen för att göra korrekta bedömningar.
              Hur stor tillgång finns det egentligen till psykologer som kan
              göra dessa rätta bedömningar?
            </seg>
            <seg n="0c1972ae">
              En utvecklingsstörd person sätts i fängelse. Även om behovet
              av att få extra stöd som justitieministern beskriver har konstaterats
              den särskilda omsorg som behövs omfattas denna person utanför
              fängelset av lagen om stöd och service. Lagen innebär att personen
              har rätt till en vardagsomsorg för att klara sitt dagliga liv.
              Delar av den lagen kommer naturligtvis inte att vara tillämplig
              under den tid personen avtjänar sitt straff. Det som borde vara
              tillämpligt och som det finns vittnesmål om inte fungerar, är
              att få hjälp med att upprätthålla det som krävs för att kunna
              leva ett värdigt liv. Det gäller personlig hygien, och det kan
              gälla en del andra saker.
            </seg>
            <seg n="b9bf7e96">
              Om en utvecklingsstörd under perioder inte kan få den träning
              som krävs tappar personen de funktioner som fanns tidigare. Målet
              för alla och för svensk kriminalvård är att man efter avtjänat
              straff ska kunna fungera i samhället.
            </seg>
            <seg n="174e27fb">
              Vad jag vet upphör inte lagen om stöd och service, LSS, för att
              man får en dom för ett brott. Jag vill höra lite mer från justitieministern
              om den särskilda omsorg som behövs och som det beskrevs i svaret
              ska tillämpas, det vill säga LSS i de delar som rör det personliga
              för att kunna leva ett värdigt liv också som intagen. Annars verkar
              det som att kriminalvården bryter mot den lagstiftningen.
            </seg>
            <seg n="fb8110e2">
              Jag skulle vilja att justitieministern säger något mer om när
              ett förslag kan komma och med vilket innehåll om boendet.
            </seg>
          </u>
          <note type="speaker" n="76249822">
            Anf. 112 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-55" n="94d89057">
            <seg n="c6429ff7">
              Fru talman! Jag vill kommentera några saker, och jag får kanske
              möjlighet att återkomma. Jag hann anteckna ett par saker.
            </seg>
            <seg n="31679750">
              De personer som visar psykiska problem i samband med rättegång
              kan få så kallad § 7-utredning. Då bedöms i denna utredning huruvida
              de ska dömas till rättspsykiatrisk vård. Där råder inget tvivel.
              Däremot kan det hända att detta inte uppmärksammas i domstolen
              och det är ett nog så stort problem för kriminalvården att hantera.
              Det var bakgrunden till kriminalvårdens psykansvarsprojekt. Man
              har utarbetat en handlingsplan för bättre omhändertagande av psykiskt
              störda intagna på anstalt. I det förslag som man nu arbetar med
              finns det med 14 psykiatriska moduler och 252 platser för dessa
              personer med olika grader av psykiska problem. Det här är förstås
              en viktig sak. Det är fråga om svårbehandlade personer inom kriminalvården.
              Det är svårt att bedriva en bra verksamhet för andra personer,
              men det här är också naturligtvis personer som behöver en särskild
              uppmärksamhet och vård.
            </seg>
          </u>
          <note type="speaker" n="f1c30838">
            Anf. 113 LINNÉA DARELL (fp):
          </note>
          <u who="linnea_darell_670248" xml:id="i-c1ffa64f45495b78-1" n="804bc848">
            <seg n="b1a2e873">
              Fru talman! Nu är ju, vilket justitieministern naturligtvis vet,
              inte psykiskt störda och psykiskt utvecklingsstörda samma sak.
              För utvecklingsstörda finns redan i dag ett regelverk när man
              inte har dömts för brott som ger ett grundskydd för att man ska
              kunna leva ett värdigt liv trots sitt funktionshinder.
            </seg>
            <seg n="3f0b0cf6">
              Om kriminalvården i dag inte tillgodoser detta på det sätt som
              är rimligt, är det ett brott mot den lagstiftning för stöd och
              service som en utvecklingsstörd har rätt att kräva av samhället
              när man inte är föremål för rättslig hantering?
            </seg>
            <seg n="959fa5ee">
              Det nämndes lite luddigt i svaret om en individuell verkställighetsplan
              som ska ge möjligheter till den särskilda omsorg som behövs. Handlar
              det om att inom ramen för vad som kan vara tillämpligt ha rätt
              att få den omsorg man behöver för att klara sitt vardagsliv? Det
              vittnas från många anstalter om att det inte förhåller sig på
              det sättet.
            </seg>
          </u>
          <note type="speaker" n="7c23be8a">
            Anf. 114 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-56" n="94d89057">
            <seg n="bbd10c52">
              Fru talman! Jag kan inte svara för alla delar inom kriminalvården,
              men det råder inget tvivel om att kriminalvården befinner sig
              i en svår situation beroende på att domstolarna har skärpt sin
              praxis. Inte desto mindre anser företrädare för KVS att intellektuellt
              funktionshindrade som döms till fängelse kan tas om hand på ett
              bra sätt genom de möjligheter till omhändertagande som finns.
              Det upprättas en individuell verkställighetsplan utifrån de dömdas
              behov under verkställigheten och inför frigivningen. Här ges möjligheter
              att anpassa verkställigheten efter vars och ens behov. Det är
              naturligtvis särskilda behov för personer med dessa problem.
            </seg>
            <seg n="279007d4">
              Jag talade brett i mitt första inlägg eftersom det inte bara
              är dessa personer som har problem och det inte bara är de situationerna
              som kriminalvården måste hitta lösningar till. Här gäller en individuell
              verkställighetsplan.
            </seg>
            <seg n="cff165bb">
              Inom ramen för verkställigheten är det möjligt att ge intagna
              personer med intellektuella funktionshinder olika former av placeringar.
              Till exempel finns särskilda platser för psykiskt funktionshindrade
              i kriminalvården naturligtvis inte med personer som har helt andra
              problem. Jag vill understryka det så att det inte blir några missuppfattningar.
              De kan också ges så kallade § 34-placeringar, till exempel i form
              av vistelse i familjehem eller så kallat LSS-boende.
            </seg>
            <seg n="92d13979">
              Det här är olika möjligheter som finns. Även om det är en svår
              situation anser företrädare för KVS ändå att man klarar av att
              hantera den.
            </seg>
            <seg n="bb9d1594">
              Det kan naturligtvis alltid bli bättre på olika håll, men man
              är väl uppmärksam på den här problematiken trots allt.
            </seg>
          </u>
          <note type="speaker" n="61f46151">
            Anf. 115 LINNÉA DARELL (fp):
          </note>
          <u who="linnea_darell_670248" xml:id="i-c1ffa64f45495b78-2" n="804bc848">
            <seg n="d0eba176">
              Fru talman! Det är en helt annan bild, skulle jag vilja säga,
              som justitieministern ger här. Det fanns ett antal tidningsartiklar
              för en tid sedan som beskrev en annan verklighet. De utvecklingsstördas
              organisationer är också djupt bekymrade över att det saknas kompetens
              att bedöma behoven. Tiden i fängelse blir inte på det sätt som
              man skulle kunna kräva. Jag vill inte förringa att det har begåtts
              brott, men frågan är ändå om man när man inte har möjlighet att
              klara sin situation verkligen får den omsorg som man rimligen
              kan kräva. Det handlar ju som sagt också om att efter ett avtjänat
              straff ha möjlighet att återgå till ett liv där man fungerar i
              vardagen.
            </seg>
            <seg n="481f6762">
              Vi har här inte diskuterat särskilt hur det ser ut för Sveriges
              del. Det finns synpunkter kring att man just i de här sammanhangen
              bryter mot FN:s minimiregler. Jag skulle till sist vilja ha någon
              kommentar till det.
            </seg>
          </u>
          <note type="speaker" n="92c19a99">
            Anf. 116 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-57" n="94d89057">
            <seg n="d0615a37">
              Fru talman! Det som kanske är det största problemet handlar inte
              om dem som man upptäcker. Dem kan man ge vård och omsorg på det
              sätt som behövs även inom ramen för verkställigheten av ett straff,
              kanske till och med för ett allvarligt brott. Problemet handlar
              om dem som man inte upptäcker och är intellektuellt utvecklingsstörda.
              Jag tror att det viktigaste är att man upptäcker dem och ger dem
              möjlighet till en bra verkställighet även inom ramen för det brott
              som de har dömts för.
            </seg>
            <seg n="5ec5c093">
              Jag vill avslutningsvis säga att vi arbetar med Psykansvarskommittén.
              Det är inget lätt arbete. Det finns en del som handlar om de personer
              som är utvecklingsstörda och om huruvida det särskilda boendet
              ska finnas. Men för att man ska kunna genomföra den här reformen
              måste man ha en bra övergång till den öppna vården. Det här gäller
              det stora förslaget. Det som gäller utvecklingsstörda är mindre.
              Frågan är om det går att bryta ut vissa delar. Det vet vi inte
              än. Det är inte alltid den bästa lösningen.
            </seg>
            <seg n="e810ea50">
              Arbetet bereds inom Justitie- och Socialdepartementen. Det är
              ett mycket svårt och omfattande arbete. Det går inte att frigöra
              det från den vanliga vården som inte är inom ramen för kriminalvården.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="2d22422d">
            16 § Svar på interpellation 2004/05:216 om spårning av samtal
            från kontantkortsmobiler
          </note>
          <note type="speaker" n="3222dc25">
            Anf. 117 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-58" n="94d89057">
            <seg n="a3c5e0ed">
              Fru talman! Yvonne Andersson har frågat mig vilka åtgärder jag
              avser att vidta för att komma åt problemen med anonyma kontantkortsabonnenter.
            </seg>
            <seg n="e7d71b3e">
              Precis som Yvonne Andersson beskriver är mobiltelefoner med kontantkort
              ett stort problem vid bekämpning av särskilt den grova brottsligheten.
            </seg>
            <seg n="2b7317ec">
              Användningen av kontantkort är i dag mycket omfattande. Enligt
              Post- och telestyrelsens rapport för 2003 uppgick antalet aktiva
              kontantkort vid utgången av det året till drygt fem miljoner stycken,
              eller närmare 58 % av samtliga GSM-abonnemang.
            </seg>
            <seg n="4720ba44">
              Mobiltelefoner utgör i dag ett vanligt elektroniskt hjälpmedel
              vid brottslig verksamhet. Elektronisk kommunikation är ofta en
              nödvändig förutsättning när brott planeras och utförs. Därmed
              är kommunikationen och uppgifterna om den ofta ett mycket viktigt
              bevis i brottsutredningar.
            </seg>
            <seg n="3714be8d">
              Polisen har i dag välutvecklade metoder för att komma åt information
              om elektronisk kommunikation. Även om den svenska lagstiftningen
              i olika delar har anpassats till teknikutvecklingen återstår flera
              frågor. En del frågor på området för elektronisk kommunikation
              har Beredningen för rättsväsendets utveckling (BRU) i uppdrag
              att se över. Rikspolisstyrelsen har nyligen gett in en skrivelse
              till BRU där styrelsen närmare redogör för de problem kontantkortsanvändningen
              medför. Justitiedepartementet har fått del av den.
            </seg>
            <seg n="a92fe9fd">
              Det pågår alltså ett arbete med att effektivisera polisens arbetsmetoder.
              Jag följer självklart utvecklingen på området.
            </seg>
          </u>
          <note type="speaker" n="3fbe53ef">
            Anf. 118 YVONNE ANDERSSON (kd):
          </note>
          <u who="yvonne_andersson_b37e40" xml:id="i-39bf37ff41b6bdb8-0" n="8193f772">
            <seg n="dbcddbc4">
              Fru talman! Jag får alltså ett svar av justitieministern som
              egentligen inte är svar på den fråga som jag ställde. Jag har
              för en gångs skull till och med svårt att tacka för svaret. Det
              som framkommer kan vem som helst ta reda på. Det jag beskriver
              i min interpellation är att det finns ett antal personer som begår
              brott och att omfattningen är stor. Egentligen är det precis det
              som svaret också tyder på.
            </seg>
            <seg n="62699556">
              I Norge har man tagit ett beslut om att man ska registrera dem
              som köper kontantkort. Annars stängs kortet av för trafik. Detta
              är för att man ska kunna komma åt bland annat den omfattande narkotikahandeln.
              Om man tittar på vad som egentligen händer är de anonyma kontantkorten
              en verklig favorit för dem som vill begå brott. Ibland är jag
              orolig för att vi politiker ägnar oss för mycket åt att beskriva
              ett fenomen och att tala om att det finns. Vad ska vi göra för
              att enskilda personer ska bli tryggare och för att enskilda människor
              ska förhindras att utöva brottslig verksamhet?
            </seg>
            <seg n="d3b8080f">
              Jag frågade i min interpellation vilka åtgärder som ministern
              kan tänka sig att vidta för att komma åt de problem som finns
              i samband med anonyma kontantkortsabonnenter. Då menar jag en
              handling för att förhindra att den här typen av brottslighet får
              utvecklas mer och mer. Därför upprepar jag min fråga, inte om
              utsträckningen, inte om effektiviseringen av polisens arbetsmetoder
              det har vi hållit på med länge utan om vad man ska göra för att
              komma åt den här typen av problematik.
            </seg>
          </u>
          <note type="speaker" n="22646fd8">
            Anf. 119 STAFFAN DANIELSSON (c):
          </note>
          <u who="staffan_danielsson_f9e521" xml:id="i-3056a910d9ad136e-0" n="f4a7948c">
            <seg n="40e6bdb2">
              Fru talman! Jag tycker att Yvonne Andersson tar upp en viktig
              fråga. Det finns fler aspekter. Vi har alla mobiltelefoner, och
              väldigt många har kontantkort. Jag och Kenneth Johansson väckte
              en motion i september med den här inriktningen som kommer att
              behandlas av konstitutionsutskottet vartefter.
            </seg>
            <seg n="93f4dbdc">
              Bakgrunden till motionen är en mycket engagerad förälder i Linköping,
              Bengt Walla, som jobbar bland barn och ungdom och har sett väldigt
              mycket av den mobbning och de trakasserier som sker via SMS och
              via telefon, dygnet runt ibland. Det är svårt att komma till rätta
              med, men det skulle underlätta om vi fick en ändring här. Vi vet
              också att mobiltelefoner lätt kan användas till trakasserier av
              kvinnor, av män som trakasserar, i kriminella sammanhang och så
              vidare. Samtidigt är det en avvägning mellan integritetsskäl och
              krav på registrering.
            </seg>
            <seg n="dd25f535">
              Jag tycker ändå att vi bör överväga det här. Norge har gjort
              analysen att det här är möjligt att göra. Frågan var uppe i riksdagen
              några år tillbaka. Statsrådet Messing hade en interpellationsdebatt
              för några år sedan i den här frågan, där hon var mycket tydlig
              med att hon inte avsåg att vidta några åtgärder. Jag tolkar justitieminister
              Bodströms svar som en öppning jämfört med hur regeringens linje
              var för några år sedan. Polisen jobbar med frågan, och ministern
              utesluter inte att det kan hända någonting.
            </seg>
            <seg n="53298bd7">
              Argumenten emot som gjorde att statsrådet Messing inte ville
              agera var att det är för mycket integritetshämmande och lite för
              mycket byråkratiskt krångel. Telia har sagt att det går att lösa
              och att det inte är så svårt. De skulle till och med välkomna
              det. Vi har ju redan integritetshämningen att brottsförebyggande
              myndigheter i brottsutredningar får spåra alla samtal som har
              skett.
            </seg>
            <seg n="811de2f7">
              Det som kan tillkomma för att ytterligare underlätta detta är
              att man uppger personnummer och så vidare när man köper kortet.
              Självfallet kommer mobiltelefoner att kunna stjälas och användas
              ändå, men det blir lite lättare att komma till källan i olika
              sammanhang.
            </seg>
            <seg n="12b24f58">
              Byråkratin tror jag inte kostnadsmässigt och tekniskt är något
              bekymmer. Med all respekt för integritetsaspekten så är det ett
              mycket litet ingrepp att stå för vem som har köpt sitt kontantkort
              och att man kan riskera att bli spårad till en viss mobil om man
              begår olagliga handlingar.
            </seg>
            <seg n="9ba4c666">
              Inför KU:s behandling av frågan och inför framtiden vore det
              bra om ministern kunde öppna frågan ytterligare. Jag tror att
              det vore bra om vi kunde följa Norges exempel i den här frågan
              inte i alla frågor, men i den här.
            </seg>
          </u>
          <note type="speaker" n="20ff4df0">
            Anf. 120 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-59" n="94d89057">
            <seg n="1949bf03">
              Fru talman! Som jag sade bereds frågorna nu på Justitiedepartementet.
              Det är riktigt att det har varit någonting som också har beretts
              mellan Justitiedepartementet och Näringsdepartementet. Det är
              självklart, för det här berör också delvis operatörerna.
            </seg>
            <seg n="ed7f8480">
              Jag vill inte på något sätt ta ställning för eller emot vad gäller
              framtiden, utan det här bereds som sagt. Men jag vill berätta
              att det som vi arbetar med går i den här riktningen. Det är inget
              okomplicerat arbete det handlar nämligen om att kunna spåra trafikdata
              och huruvida person A ringer till person B.
            </seg>
            <seg n="fbc156eb">
              Som ni säkert har hört så är detta inte en alldeles okomplicerad
              fråga, och det här har stött på motstånd. Det är ändå en betydligt
              mindre del, det vill säga bara att kunna spåra de telefonsamtal
              som har ringts och att dessa data ska kunna lagras. Men man kan
              inte arbeta hur brett som helst, utan man får ta ett steg i taget.
              Sedan får man se hur mycket man kan gå fram med. Jag anser att
              det här att man ska kunna spåra varifrån person A ringer till
              person B är den mest prioriterade frågan just nu både i Sverige
              och inte minst inom EU.
            </seg>
            <seg n="efbaef35">
              Man skulle så klart också kunna säga exakt vem som har varje
              telefon. Men det är också ett stort steg. Det är ett register
              med fem miljoner människor och kostnader för det. Även om en operatör
              är positiv ska man vara på det klara med att de inte är särskilt
              positiva om de inte får kompensation.
            </seg>
            <seg n="98255951">
              Men vi arbetar alltså konkret med lagringen av trafikdata. Det
              gäller också andra register som DNA-register och sådant. De ska
              utvidgas. Samtidigt bereds andra saker, så det är ingen tvekan
              om att vi hela tiden försöker anpassa oss efter teknikens utveckling
              och hitta rätt balans mellan verktyg som är bra ur effektivitetssynpunkt
              för polis och åklagare kontra den personliga effektiviteten. Det
              gäller också de kostnader som detta kan innebära.
            </seg>
          </u>
          <note type="speaker" n="e24ede7c">
            Anf. 121 YVONNE ANDERSSON (kd):
          </note>
          <u who="yvonne_andersson_b37e40" xml:id="i-39bf37ff41b6bdb8-1" n="8193f772">
            <seg n="53f482e5">
              Fru talman! Det var glädjande att det går i den här riktningen.
              Jag vill gärna berätta direkt ur livet att jag under ett par års
              tid har blivit hotad just i och med att det rings från en telefon
              som man inte kan spåra samtalen ifrån. Det gick inte under lång
              tid. I dag kan jag kämpa för de här frågorna. Det har varit förskräckligt
              att höra detta gång efter annan och aldrig kunna se ett nummer.
              Samtalen gick inte att spåra.
            </seg>
            <seg n="acb2a252">
              Nu efter ett par år när jag äntligen har kunnat spåra samtalen
              på grund av att numret kom fram av misstag är jag rätt så nöjd.
              Men jag har insett problematiken i detta, och jag är inte den
              enda. Det är naturligtvis många som blir hotade och många affärer
              och annat som sker där man inte kan komma fram till vem det är.
              Det hade varit så enkelt och besparat mig så mycket om man hade
              kunnat lyfta luren och kolla vem som har ringt och vem som har
              köpt kontantkorten. Då hade man kunnat lösa min problematik för
              länge sedan.
            </seg>
            <seg n="959c9bbe">
              Därför tror jag att det ibland mitt i all bedrövelse och alla
              jobbigheter kan vara nyttigt att vara mitt i smeten och få uppleva
              vad det egentligen är som hade kunnat förhindra detta. Man får
              se vad som händer och var svårigheterna finns.
            </seg>
            <seg n="9c2ed863">
              Jag kan säga i dag att jag är en tillskyndare av detta, och jag
              vill övertala och tjata på ministern för att hitta lösningar när
              det gäller att kunna spåra kontantkort. Många utnyttjar detta;
              det är helt klart. Många av oss kommer att drabbas och många har
              drabbats.
            </seg>
            <seg n="5663ba38">
              Fru talman! Jag har alltså en önskan till ministern om att detta
              ska åtgärdas med det snaraste.
            </seg>
          </u>
          <note type="speaker" n="08e1075c">
            Anf. 122 STAFFAN DANIELSSON (c):
          </note>
          <u who="staffan_danielsson_f9e521" xml:id="i-3056a910d9ad136e-1" n="f4a7948c">
            <seg n="68b2a5b1">
              Fru talman! Jag kan bara instämma i det som Yvonne sade; detta
              gäller nog inte i första hand de grava kriminella narkotikaaffärerna.
              Där har man instrument, och där jobbar man ändå med att hitta
              telefoner. Det här gäller i stället vanliga människor där det
              rings i telefon dygnet runt och skickas sms. Det kan vara i en
              rätt nära krets, i kamratkretsar, och det kan gälla mobbning och
              trakasserier. För dem kan man med en sådan här organisering enkelt
              vid övergrepp ta fram vem det är som ringer och förhindra det.
              Jag tror inte att vi ska överdriva byråkratin. Ett enkelt register
              över dem som har köpt kontantkort klarar vi med dagens teknik.
              Vi kan åka till månen, och det här klarar vi också.
            </seg>
            <seg n="aa84a193">
              Jag tror att detta vore ett bra hjälpmedel för polisen att klara
              upp även enklare brott, som kanske inte är så stora men som upplevs
              som mycket graverande av de enskilda individerna.
            </seg>
          </u>
          <note type="speaker" n="451f51bf">
            Anf. 123 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-e6687065849bb530-60" n="94d89057">
            <seg n="b33ec4b2">
              Fru talman! Sedan är det förstås fråga om vilka brott och av
              vilken svårighetsgrad som man ska klara upp när det gäller att
              spåra huruvida personerna har ringt till varandra och vilka telefoner
              som har använts i ett register. Det är också någonting som man
              kan fundera över. Att det skulle vara ett hjälpmedel för polisen
              ska ställas inte bara mot intresseavvägningen, utan det är också
              en kostnad som naturligtvis kanske kan läggas på andra saker.
            </seg>
            <seg n="32e78f59">
              Men som jag sade tidigare vill jag inte på något sätt ta ställning
              för all framtid i den här frågan, utan jag har informerat interpellanten
              och medinterpellanten om hur arbetet går. Det som vi nu arbetar
              med är alltså lagring av trafikdata, och det är ett hårt och svårt
              arbete både nationellt och internationellt. Men det är nog så
              viktigt, och det går definitivt i riktningen att man ger polisen
              bättre verktyg för att klara upp allvarliga brott.
            </seg>
          </u>
          <note type="speaker" n="3d7b626c">
            Anf. 124 YVONNE ANDERSSON (kd):
          </note>
          <u who="yvonne_andersson_b37e40" xml:id="i-39bf37ff41b6bdb8-2" n="8193f772">
            <seg n="d2bbe97d">
              Fru talman! Jag hade för avsikt att tacka ministern för det svaret.
              Jag kommer förmodligen att återkomma och, som det brukar heta
              från ministrarnas sida, följa frågan och dess beredning.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="45a06549">
            17 § Svar på interpellation 2004/05:139 om stöd till handikapporganisationerna
          </note>
          <note type="speaker" n="28a89407">
            Anf. 125 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-61" n="1fab2c6b">
            <seg n="236f0159">
              Fru talman! Marietta de Pourbaix-Lundin har frågat mig om jag
              är beredd att göra en översyn av reglerna för stöd till handikapporganisationerna
              och att i direktiven för en sådan översyn klart uttrycka att syftet
              är att samtliga handikapporganisationer ska uppnå delaktighet.
            </seg>
            <seg n="f5c3ee25">
              Det är naturligtvis viktigt för det handikappolitiska arbetet
              att det finns aktiva och pådrivande handikapporganisationer. Den
              kunskap som finns inom organisationerna är oerhört värdefull och
              nu när det händer mycket både nationellt och internationellt är
              det viktigt att handikapporganisationerna tar aktiv del i de processer
              som pågår.
            </seg>
            <seg n="ddc0136a">
              Det är snart fem år sedan som det nya statsbidragssystemet för
              handikapporganisationerna började gälla. När regeringen snart
              därefter presenterade den nationella handlingsplanen för handikappolitiken
              (prop. 1999/2000:79) ökades statsbidraget till handikapporganisationer
              med sammanlagt 28 miljoner kronor, och en särskild summa på 5,5
              miljoner gick till de organisationer vars bidrag minskade mest
              på grund av det nya systemet. Den övergångsperiod om fem år som
              fastställdes för det nya systemet håller nu på att löpa ut. Från
              och med nästa år kommer det inte att finnas några övergångsregler.
              Däremot kommer det fortfarande att finnas medel som kompensation
              för minskade bidrag till vissa organisationer. Enligt regeringens
              förslag i budgetpropositionen för 2005 ökas anslaget med 2,9 miljoner
              kronor från och med 2005 särskilt för detta ändamål.
            </seg>
            <seg n="b4b29797">
              Den senaste tiden har jag blivit uppmärksammad på att det är
              många handikapporganisationer som är missnöjda med den del av
              organisationsbidraget som utgörs av merkostnadsbidrag. Merkostnadsbidraget
              avser kostnader som organisationerna har för att göra sin verksamhet
              tillgänglig för sina medlemmar. Det handlar just om de saker som
              Marietta de Pourbaix-Lundin nämner: att kunna delta i sammankomster,
              att kunna ta emot och ge information och så vidare.
            </seg>
            <seg n="d13ccf52">
              Det är Socialstyrelsen som ansvarar för att utforma tillämpningsprinciper
              för den förordning som reglerar statsbidraget. Det gör man i samråd
              med handikapporganisationerna. Socialstyrelsen har också i uppdrag
              att följa upp effekterna av det nya systemet. En slutlig rapport
              ska lämnas till regeringen senast den 28 februari 2005, och utifrån
              resultaten som presenteras då kommer jag att ta ställning till
              behovet av en ny översyn av statsbidragssystemet.
            </seg>
            <seg n="946c4813">
              Det är viktigt att alla organisationer upplever att statsbidraget
              fördelas på ett så rättvist och rationellt sätt som möjligt. Det
              måste också spegla de syften som finns med statsbidraget, nämligen
              att stödja handikapporganisationerna i deras arbete för full delaktighet
              och jämlikhet i samhället för personer med funktionshinder. På
              den punkten är syftet med bidraget tydligt redan i dag.
            </seg>
          </u>
          <note type="speaker" n="6ba5f2b6">
            Anf. 126 LARS-IVAR ERICSON (c):
          </note>
          <u who="unknown" xml:id="i-e6687065849bb530-62" n="7d6d7152">
            <seg n="e7ef83ea">
              Fru talman! Det kanske är så att interpellationsdebatterna efter
              en trög inledning i dag har börjat gå snabbare. Jag tror säkert
              att Marietta de Pourbaix-Lundin är på väg hit, för vi har talats
              vid tidigare i dag. Vi ingår båda i riksdagens tvärpolitiska handikappforum.
            </seg>
            <seg n="578ceb25">
              Det är ett viktigt ämne som vi tar upp här i dag, för handikapporganisationerna
              har en viktig roll som opinionsbildare. De erbjuder mötesplatser
              och verktyg för att medlemmarna ska kunna förbättra sina villkor
              och sin livskvalitet.
            </seg>
            <seg n="a14a158c">
              Men förändringarna i bidragssystemet har under senare år medfört
              försämrad ekonomi för många organisationer, framför allt de mindre
              organisationerna. Därför vill vi från Centerpartiet öka anslaget
              med 10 miljoner per år.
            </seg>
            <seg n="302869f5">
              Några exempel på de organisationer som drabbats och som efterlyser
              en justering av det nuvarande bidragssystemet är Afasiförbundet,
              Sällsynta diagnoser, Demensförbundet, Riksförbundet Cystisk Fibros.
              Det är förbund vars medlemmar har flera funktionshinder och därmed
              också ofta höga merkostnader, för olika funktionshinder ger olika
              typer av merkostnader. En stor och växande del av handikapprörelsen
              representerar medicinska, kognitiva, psykiska, dolda funktionshinder.
              Merkostnader kan utgöras av till exempel anpassade mötesformer
              för personer med funktionshinder som har behov av att vila oftare
              och längre möten för personer med funktionshinder som har behov
              av längre tid för att sätta sig in i en fråga eller för att uttrycka
              sig på olika sätt. Vidare kan det handla om utökad förberedelsetid
              inför möten, till exempel genomgång och tydliggöranden av material
              av en stödperson, individuellt stöd och information för att medlemmar
              alls ska kunna förmå sig att ta sig till möten. Det kan också
              vara ökat behov av grupprum för samtal i små grupper och ökat
              behov av mötesrum utan störande ljud.
            </seg>
            <seg n="761ff53c">
              Riksföreningen Autism redovisar exempelvis följande: Inför varje
              sammankomst krävs ett omfattande arbete för att förbereda deltagarna.
              Varje deltagare får inför mötet sig tillsänt en resplan, ett individuellt
              schema för varje dag där man angett aktiviteter, mattider och
              så vidare, information om maten, kartor över mötesplatsen, konferensanläggningen
              med det egna rummet markerat samt bilder, foton på mötesplatsen,
              konferensanläggningen. Detta är nödvändigt för att deltagarna
              ska känna sig trygga inför mötet och över huvud taget ha förutsättningar
              att delta.
            </seg>
            <seg n="e59ca848">
              Det är helt klart att här föreligger ett ökat behov av stöd till
              handikapporganisationerna och inte minst en rättvis fördelning
              mellan de olika organisationerna.
            </seg>
          </u>
          <note type="speaker" n="d8f9d528">
            Anf. 127 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-9527815e873f63bf-2" n="001123f9">
            <seg n="c677e5a1">
              Fru talman! Jag vill först tacka socialministern för svaret.
              Jag hade hoppats att svaret skulle vara mer positivt med tanke
              på att riksdagen förra veckan fattade ett beslut om ett tillkännagivande
              där man ber regeringen att överväga att avvakta med förändringarna
              av merkostnadsbidragsdelen tills utvärderingen är gjord av hela
              det nya systemet som kom till år 2000. Min förhoppning var att
              det i svaret skulle stå: Ja, regeringen kommer nu att avvakta
              med att göra någon förändring. Men jag vet inte om svaret möjligtvis
              skrevs innan riksdagen fattade sitt beslut. Det är så, får jag
              höra nu. Då kanske vi under debattens gång kommer att få ett väldigt
              klart besked om att regeringen ser till att avvakta med en förändring
              i merkostnadsdelen.
            </seg>
            <seg n="dcf0fef9">
              Jag förstår att ni har diskuterat alla de olika bidragen till
              handikapporganisationerna. Det finns grundbidrag, föreningsbidrag,
              medlemsbidrag, samarbetsmedel och merkostnadsbidrag. Bidraget
              består av väldigt många delar.
            </seg>
            <seg n="28632e69">
              22 handikapporganisationer, alltså en merpart jag tror att det
              är 43 handikapporganisationer som är med i Handikappförbundens
              samarbetsorgan, HSO tycker inte att det nya förslaget till merkostnadsbidrag
              är bra. Flera av dem tyckte inte heller att det var bra som det
              var tidigare. Det är inte så att de bara har tittat på hur de
              själva drabbas. De säger att det är osäkert. Bidraget ska sökas
              i efterhand. De kan hamna i en ond cirkel eftersom de får pengarna
              i efterhand och själva får bidra med en del. Har de då lite pengar
              kan de inte bidra. Det betyder att de inte får något merkostnadsbidrag.
              Då är de inne i en ond nedåtgående spiral.
            </seg>
            <seg n="3b92646c">
              Vi är båda överens om att det här bidraget skulle göra folk delaktiga
              och skulle också kunna förverkliga handikapplanen. Därför är det
              inte speciellt bra.
            </seg>
            <seg n="0d4bbea3">
              De som redan nu har fått söka bidrag för nästa år har fått väldigt
              konstiga signaler från Socialstyrelsen där man säger: Ni söker
              bidrag för merkostnad under en viss rubrik, men vi skulle föreslå
              att ni flyttar ansökan till en annan rubrik.
            </seg>
            <seg n="244d53c5">
              Det känns inte speciellt rättssäkert att ha ett system där man
              ska gå till väga på detta sätt.
            </seg>
            <seg n="2daca655">
              Min fråga är och debatten kanske blir kort om regeringen och
              socialministern gör det som riksdagen vill att man ska göra, avvakta,
              och därmed ger alla en viss ro. Man måste kunna se till helheten
              och utvärdera det system vi har i dag och inte dra i gång något
              nytt. Jag ser att socialministern nickar, så jag utgår från att
              jag får ett positivt svar alldeles strax.
            </seg>
          </u>
          <note type="speaker" n="17c44d57">
            Anf. 128 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-63" n="1fab2c6b">
            <seg n="70b86f7a">
              Fru talman! Svaret skrevs innan riksdagen gjorde sitt tillkännagivande,
              och jag är väl medveten om tillkännagivandet. Jag är också väl
              medveten om den diskussion som försiggår inom handikapprörelsen
              kring de olika bidragsdelarna.
            </seg>
            <seg n="8836222e">
              Man ska vara medveten om att bilden är lite splittrad. Det finns
              olika uppfattningar om hur organisationsbidraget har fungerat.
              Men jag är väl medveten om den kritik som har framförts och om
              den oro som har uttryckts från många olika håll kring vad effekten
              skulle bli av den här förändringen.
            </seg>
            <seg n="47c01fe6">
              Det är regeringens uppfattning att det är viktigt att följa hur
              bidragssystemet har fungerat. Det är därför som vi har gett det
              här utvärderingsuppdraget, och rapporten ska lämnas till regeringen
              i slutet av februari. Jag ser fram emot den rapporten, för jag
              tycker att det är väldigt viktigt att vi har organisationsbidrag
              som fungerar på det sätt som är avsett och som i möjligaste mån
              innebär att så många som möjligt tycker att det fungerar bra.
            </seg>
            <seg n="fe4f7512">
              Jag har tagit till mig tillkännagivandet. Jag har också för avsikt
              att göra en förändring i förordningen, men vi avvaktar den utvärdering
              som ska komma i slutet av februari.
            </seg>
          </u>
          <note type="speaker" n="6d96fb7b">
            Anf. 129 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-9527815e873f63bf-3" n="001123f9">
            <seg n="414e1376">
              Fru talman! Det var en bra julklapp till alla handikapporganisationer,
              för då kan de känna lite ro under julen över att man förmodligen
              kommer att försöka få en helhetsbild av vad det här innebär. Jag
              tackar för det svaret.
            </seg>
            <seg n="5ead72b8">
              När jag ändå har chansen vill jag ställa en fråga till. I svaret
              tar socialministern upp att man har tilldelat ytterligare 2,9
              miljoner kronor för 2005. Det råder väldig oklarhet om hur pengarna
              ska användas, om de är avsedda för de förbund som redan har kompenserats,
              och som redan har träffat en överenskommelse, eller om de är avsatta
              för andra handikappförbund. Det är en fråga som jag har fått från
              flera handikappförbund. De tycker inte att de kan få någon klarhet
              i detta. Då kanske vi kan få klarhet också i detta i dag. Det
              vore nästa mycket positiva signal, inte bara att man avvaktar
              med att införa detta nya förslag till merkostnadsbidrag utan att
              man även reder ut vad dessa 2,9 miljoner kronor är avsedda att
              användas för.
            </seg>
          </u>
          <note type="speaker" n="e8f3a5d0">
            Anf. 130 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-64" n="1fab2c6b">
            <seg n="6111e4fd">
              Herr talman! Jag kan svara mycket kortfattat. De är avsedda att
              öka den pott som ingår i den så kallade stötdämparen som är avsedd
              att lindra de konsekvenser som förändringen av organisationsbidraget
              har inneburit.
            </seg>
          </u>
          <note type="speaker" n="24a64903">
            Anf. 131 LARS-IVAR ERICSON (c):
          </note>
          <u who="unknown" xml:id="i-e6687065849bb530-65" n="7d6d7152">
            <seg n="046f8df3">
              Herr talman! Jag konstaterar att de fyra borgerliga partierna
              har lagt fram motioner i det ämne som vi diskuterar i dag. Det
              har även Vänsterpartiet och Miljöpartiet gjort. Det finns också
              ganska många enskilda motioner i detta ämne från socialdemokratiska
              ledamöter. Jag ser också att ministern har tagit intryck av detta,
              och jag hoppas att det ska bli positiva besked för handikapprörelsen
              framöver.
            </seg>
          </u>
          <note type="speaker" n="cc809631">
            Anf. 132 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-9527815e873f63bf-4" n="001123f9">
            <seg n="4dc4ea5a">
              Herr talman! Jag vill egentligen bara önska socialministern god
              jul och en gång till tacka för den julklapp som inte jag utan
              handikapporganisationerna fick. De har varit väldigt oroliga.
            </seg>
          </u>
          <note type="speaker" n="bf108a06">
            Anf. 133 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-66" n="1fab2c6b">
            <seg n="9d888c17">
              Herr talman! Då får jag önska Marietta de Pourbaix-Lundin och
              Lars-Ivar Ericson en god jul. Vi får se fram mot den utvärdering
              som ska komma i slutet av februari, och så får vi se vad som sägs
              i den. Sedan får vi försöka sträva efter att hitta en konstruktion
              som gör att vi får en uppslutning från så många handikapporganisationer
              som möjligt, helst alla naturligtvis, men det är en svår fråga
              som inrymmer en del motsatta åsikter. Men det är min förhoppning
              att vi ska kunna lösa detta på ett bra sätt.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="a4eba364">
            18 § Svar på interpellation 2004/05:161 om de sämst ställda pensionärernas
            situation
          </note>
          <note type="speaker" n="5020bea7">
            Anf. 134 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-67" n="1fab2c6b">
            <seg n="bbef43a7">
              Herr talman! Kenneth Lantz har frågat mig vilka åtgärder jag
              avser att vidta för att förbättra situationen för de sämst ställda
              pensionärerna.
            </seg>
            <seg n="8a4b7091">
              Pensionsreformen har en bred politisk förankring som ger goda
              förutsättningar för ett långsiktigt stabilt pensionssystem. I
              pensionsöverenskommelsen lades tyngdpunkten på att stimulera till
              arbete genom livsinkomstprincipen. Enighet rådde också om ett
              rimligt grundskydd som inte motverkar incitamenten till arbete,
              och vi var då överens om nivån för grundskyddet. Jag utgår från
              att vi fortfarande är överens om detta.
            </seg>
            <seg n="008a3efa">
              Jag vill understryka att det är mycket viktigt för regeringen
              att värna om de sämst ställda pensionärernas situation och att
              vi därför kontinuerligt följer upp att grundskyddet möjliggör
              en skälig levnadsstandard. Vi har också under krisåren på 90-talet
              gjort insatser i syfte att skydda de sämst ställda pensionärerna,
              och Socialdepartementets studier har visat att de har klarat 90-talet
              bättre än pensionärer med hög pension. Regeländringar har inneburit
              en klar förbättring av grundskyddet inom pensionssystemet. Pensionstillskottet,
              det särskilda grundavdraget, bostadstillägg till pensionärer (BTP)
              och det särskilda bostadstillägget (SBTP) har förbättrats och
              verkar kraftigt utjämnande. Pensionärer med de lägsta inkomsterna
              har fått ett realt förbättrat netto.
            </seg>
            <seg n="855692d1">
              Pensionsreformen har inneburit att grundskyddet höjts i och med
              införandet av garantipension. Pensionärer som inte får sina grundläggande
              försörjningsbehov tillgodosedda genom andra förmåner inom det
              allmänna pensionssystemet kan nu också få äldreförsörjningsstöd.
              Utöver de förbättringar som redan har genomförts, lämnar regeringen
              i årets budgetproposition förslag till förbättringar i reglerna
              för bostadstillägget och det särskilda bostadstillägget.
            </seg>
            <seg n="1325cb99">
              Av 121-punktsprogrammet framgår att regeringen även avser att
              fortsätta med satsningar inom äldreomsorgen. Regeringen inleder
              nu Kompetensstegen en flerårig nationell satsning där drygt 1
              miljard kronor avsätts under 20052007 för att stödja kommunernas
              långsiktiga kvalitets- och kompetensutvecklingsarbete inom vård
              och äldreomsorg. För att öka möjligheten till samverkan inom bland
              annat äldrevårdsfrågor har regeringen också beslutat att kommuner
              och landsting har möjlighet att inrätta gemensamma nämnder. Avgiftsreformen
              inom äldre- och handikappomsorg innebär bland annat att en maxtaxa
              införts som skyddar omsorgstagarna mot höga avgifter för bland
              annat hemtjänst. Ett högkostnadsskydd för äldre har införts både
              inom tandvården och äldre- och handikappomsorgen.
            </seg>
            <seg n="b97b7fa8">
              Avslutningsvis vill jag säga att regeringen även fortsättningsvis
              kommer att följa utvecklingen av pensionärernas ekonomiska situation
              och utifrån detta ta initiativ till förbättringar.
            </seg>
          </u>
          <note type="speaker" n="40742efe">
            Anf. 135 KENNETH LANTZ (kd):
          </note>
          <u who="kenneth_lantz_f46382" xml:id="i-5d7b66e50b424535-0" n="7a3578ee">
            <seg n="09a20b5b">
              Herr talman! Min interpellation till socialministern föranleddes
              av flera samtal för en tid sedan med enskilda människor hemma
              i Helsingborg och även på andra orter i Skåne. Dessa personer
              har tagit kontakt med mig och har med sorg och inlevelse berättat
              om sin faktiska situation och sin privatekonomi.
            </seg>
            <seg n="6d9b47d7">
              Jag konstaterar att vi naturligtvis är överens om pensionsreformen.
              Därom råder ingen tvekan. Och jag är, precis som ministern, väl
              förtrogen med den. Pensionsöverenskommelsen är ett bra initiativ
              och kommer att minska dylika problem som vi har att debattera
              bland annat i dag.
            </seg>
            <seg n="4808431a">
              Men om vi i Sverige kan vara ganska stolta över vår gemensamma
              pensionsreform finns det ändå enskilda människor, vilket ministern
              säkert känner till, som är äldre eller nyblivna pensionärer och
              som i dag har det ganska svårt att få sin ekonomi att gå ihop.
              De konstaterar varje månad när pengarna är slut att det är alldeles
              för många dagar kvar den månaden. Kvar står då att vädja till
              olika bidragsorganisationer, fonder, donationer och kanske till
              sina egna barn för att över huvud taget få ekonomin att gå ihop.
            </seg>
            <seg n="4a4ca0b7">
              Kristdemokraterna har i anslutning till detta lagt fram ett förslag
              om att höja garantipensionen, eller att åtminstone diskutera det,
              eller att höja grundavdraget. Dessa åtgärder skulle naturligtvis
              förbättra ekonomin för enskilda människor som har det svårt i
              dag.
            </seg>
            <seg n="5be85d81">
              Jag skulle vilja fråga om regeringen har några planer på att
              hjälpa dessa enskilda människor. Det är ju en grupp som vi talar
              om, inte några namngivna av förklarliga skäl. De lever i dag under
              dessa extremt små förhållanden.
            </seg>
            <seg n="aa9a06f0">
              Vi får enligt min mening inte nöja oss med att enbart säga att
              det finns socialbidrag och andra liknande stöd eftersom det är
              genant för många människor att behöva gå och tigga med mössan
              i hand. Pengarna är slut för dem. Och det är i och för sig samma
              person som har ringt till mig igen och sagt: Jag har inte möjlighet
              att köpa några julklappar. Jag har knappt råd att gå till frisören
              nu när jag ska fira julhelg.
            </seg>
            <seg n="7d10fcd4">
              Hur känner regeringen inför en sådan verklighetssituation?
            </seg>
          </u>
          <note type="speaker" n="58c904c7">
            Anf. 136 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-68" n="1fab2c6b">
            <seg n="7d13bb4e">
              Herr talman! Det är regeringens uppfattning att vi ska följa
              utvecklingen när det gäller pensionärernas ekonomiska situation
              och också fortsätta att ta initiativ till förbättringar. Vi har
              gjort det i årets budget genom att föreslå en höjning av bostadstillägget
              som naturligtvis har en väldigt stor betydelse för de grupper
              som Kenneth Lantz nu refererar till och som har låga pensioner.
            </seg>
            <seg n="61542012">
              När garantipensionen infördes den 1 januari 2003 innebar det
              en ökning av pensionen för alla som har garantipension. Det varierar
              lite grann beroende på kommunalskattens storlek. Men det gav 200300
              kr mer i pension för dem som har enbart garantipension.
            </seg>
            <seg n="3b766e6f">
              Vi har varit överens om nivån på garantipensionen. Det var en
              del i pensionsöverenskommelsen. Det handlar ju också om en avvägning
              gentemot dem som har inkomstpension. Och låt mig också konstatera
              att förändringen av det nya pensionssystemet sedan 2002 har inneburit
              att det har skett en uppräkning av tilläggspensionen och inkomstpensionen
              i förhållande till inkomstutvecklingen i samhället. Det har inneburit
              en betydande förbättring.
            </seg>
            <seg n="e950d4c6">
              Jag kan konstatera att pensionärer med inkomstpension och tilläggspension
              har fått en höjning med 2,9 % utöver det som de skulle ha fått
              om vi hade gjort en uppräkning med bara prisindexering. Det har
              alltså inneburit en förbättring.
            </seg>
            <seg n="5f1d838c">
              Men vi följer pensionärernas ekonomiska situation och har naturligtvis
              för avsikt att ta olika initiativ till förbättringar också framöver.
            </seg>
            <seg n="2af5dd96">
              Bostadstillägget är centralt och viktigt för många pensionärer.
              Ingen pensionär ska behöva vara beroende av socialbidrag. Därför
              har vi infört äldreförsörjningsstödet, som ju inneburit att det
              i dag inte finns ja, kanske med något undantag några ålderspensionärer
              som får socialbidrag. Och så ska det ju inte heller vara.
            </seg>
          </u>
          <note type="speaker" n="65c18e74">
            Anf. 137 KENNETH LANTZ (kd):
          </note>
          <u who="kenneth_lantz_f46382" xml:id="i-5d7b66e50b424535-1" n="7a3578ee">
            <seg n="e1efcb45">
              Herr talman! Jag är väl medveten om de kriterier som ministern
              tar upp och delar ministerns uppfattning. Det är bra att vi måste
              vara måna om och se till att människor som varit med och byggt
              upp välfärden i vårt land och som gjort att vi har den situation
              som vi i dag har och som vi ändå är ganska tacksamma för inte
              ska behöva gå med mössan i hand. Därför är de här olika stöden
              bra på alla sätt och vis.
            </seg>
            <seg n="7e3ffdae">
              Detta till trots finns det enskilda människor som när de kontaktar
              mig säger, vilket smärtar mig att höra, att det inte går ihop.
              De lägger papperen på bordet, och jag får se pensionsuttag, motsvarande
              lönelappar via banken och så vidare. Det är svårt för dem.
            </seg>
            <seg n="da8da8d8">
              Jag har samma uppfattning som ministern, det vill säga att riksdagen
              och regeringen i synnerhet måste vara måna om att bevaka de här
              personerna. De går en helg till mötes och har sina familjer, så
              det är viktigt att ministern också tar detta på fullt allvar.
            </seg>
            <seg n="c9b9aa21">
              Tidigare i dag har här diskuterats en annan grupp av människor.
              Jag ska helt kort beröra den saken eftersom den också engagerar
              mig. Det gäller dem som söker bostadsbidrag och som råkar ha ett
              fritidshus. Det blir kanske svårt för dem att behålla sitt fritidshus.
              Det är näst intill kränkande att man ska behöva sälja sitt fritidshus
              för att över huvud taget kunna bo kvar i sin permanentbostad för
              den händelse att man inte bor i hyreslägenhet.
            </seg>
            <seg n="a622c70d">
              Har ministern något svar att ge om hur dessa personer ska kunna
              få sin ekonomi att gå ihop? Delar ministern finansministerns svar
              som jag fick förra veckan, nämligen att man väl får sälja sin
              fritidsfastighet för att få ekonomin att gå ihop?
            </seg>
          </u>
          <note type="speaker" n="d9419202">
            Anf. 138 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-69" n="1fab2c6b">
            <seg n="57b5ddde">
              Herr talman! Det är naturligtvis oerhört centralt och viktigt
              att man som pensionär kan ha en trygghet i sin tillvaro, att man
              ska kunna känna att man har en pension som ligger på en rimlig
              och bra nivå.
            </seg>
            <seg n="6f606a32">
              För den som har enbart garantipension har vi byggt upp ett system
              som innebär att man kan få bostadstillägg som hjälp till hyran.
              Har man inte kvalificerat sig tillräckligt för att nå en tillräckligt
              hög nivå när det gäller garantipension och bostadstillägg tillsammans
              har vi också äldreförsörjningsstödet en ny reform som införts
              under senare år och som naturligtvis är väldigt viktig för många
              pensionärer.
            </seg>
            <seg n="04d242be">
              Ingen pensionär ska behöva vara beroende av socialbidrag, utan
              den pension som man får ska tillsammans med andra stöd ge en rimlig
              levnadsnivå. Låt mig konstatera att garantipensionen har inneburit
              en högre nivå för pensionärerna därmed inte sagt att det inte
              skulle vara möjligt i framtiden att också höja garantipensionen.
              Det är en fråga där jag tycker att vi gemensamt måste vara överens,
              om nu den saken skulle vara aktuell. Som Kenneth Lantz mycket
              väl vet måste det också ställas i relation till den inkomstpension
              vi har och de principer som vi där har varit väl överens om, nämligen
              att det ska bygga på livsinkomstprincipen.
            </seg>
            <seg n="a60a4b3c">
              Man ska känna trygghet som äldre. Man ska inte behöva oroa sig
              för att inte klara sig ekonomiskt och inte kunna leva på sin pension.
              Det är regeringens uppfattning.
            </seg>
          </u>
          <note type="speaker" n="52681340">
            Anf. 139 KENNETH LANTZ (kd):
          </note>
          <u who="kenneth_lantz_f46382" xml:id="i-5d7b66e50b424535-2" n="7a3578ee">
            <seg n="1bb46ea4">
              Herr talman! Avslutningsvis vill jag säga att jag tror att det
              är många pensionärer som gläds över att vi har en pensionsöverenskommelse
              och att vi i våra fem partier gemensamt arbetar och driver de
              här frågorna.
            </seg>
            <seg n="45b9e34c">
              Sammanfattningen får väl vara att regeringen ska veta om att
              även om vi finns med i en överenskommelse bevakar vi och ser till
              att vi verkligen håller löften och hjälps åt med att göra inte
              bara en trygg jul utan också en trygg framtid för våra äldre som
              de facto lever på en ganska snål budget.
            </seg>
            <seg n="1dfff388">
              Med de orden vill jag önska ministern en riktigt god jul.
            </seg>
          </u>
          <note type="speaker" n="80b09844">
            Anf. 140 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-70" n="1fab2c6b">
            <seg n="70d1a64e">
              Herr talman! Detsamma!
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="bc886ed2">
            19 § Svar på interpellation 2004/05:197 om ekonomisk trygghet
            under graviditeten
          </note>
          <note type="speaker" n="3ed0a65f">
            Anf. 141 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-71" n="1fab2c6b">
            <seg n="d38128c4">
              Herr talman! Torsten Lindström har frågat mig vilka åtgärder
              jag avser att vidta för att garantera gravida kvinnor rätten till
              ett enhetligt och tryggt system under tiden före graviditeten
              samt om jag avser att införa en generell så kallad graviditetspeng
              för havande kvinnor att använda i slutet av graviditeten.
            </seg>
            <seg n="dfc86f2d">
              Inom socialförsäkringen finns det olika alternativ till ledighet
              i slutet av en graviditet beroende av kvinnans situation. För
              kvinnor som inte kan förvärvsarbeta i slutet av graviditeten på
              grund av ett fysiskt ansträngande arbete kan havandeskapspenning
              beviljas om havandeskapet har satt ned hennes förmåga att utföra
              uppgifterna i sitt arbete med minst en fjärdedel.
            </seg>
            <seg n="f01a24de">
              Vid sjukdom som sätter ned arbetsförmågan med minst en fjärdedel
              kan sjukpenning betalas ut. Detta gäller även för gravida kvinnor.
            </seg>
            <seg n="83744262">
              För kvinnor som av andra skäl vill vara hemma från sitt förvärvsarbete
              i slutet av graviditeten kan föräldrapenning betalas ut under
              60 dagar före beräknad förlossning.
            </seg>
            <seg n="aa32b54f">
              Jag är medveten om att hanteringen av dessa tre olika förmåner
              samt gränsdragningen mellan dessa orsakar vissa problem. Detta
              visar inte minst den rapport som Riksförsäkringsverket har lämnat
              under år 2003.
            </seg>
            <seg n="70cb44ae">
              I den utredning som ska göra en översyn av reglerna för föräldraförsäkringen
              har jag därför också givit utredaren i uppdrag att särskilt se
              över och belysa huruvida reglerna för havandeskapspenning är anpassade
              till dagens arbetsliv samt vid behov föreslå förändringar. Utredaren
              ska redovisa uppdraget senast den 1 september 2005.
            </seg>
          </u>
          <note type="speaker" n="b164929e">
            Anf. 142 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-15b8e1bc5cf04d8b-0" n="d4910eb4">
            <seg n="2ba1bd93">
              Herr talman! Allra först vill jag tacka socialministern för svaret
              på min interpellation.
            </seg>
            <seg n="4b11035f">
              Tiden då man väntar på ett barns födelse är en av de viktigaste
              perioderna i livet. Det är en tid som ska vara präglad av glädje
              och förväntan inför det nya livet. Men det är också en period
              som ska vara trygg, en period då den gravida kvinnan och familjen
              ska kunna känns sig ekonomiskt trygga och slippa oro över krångliga
              regler i socialförsäkringssystemen.
            </seg>
            <seg n="03aed4d7">
              Socialförsäkringen är ju knappast vad en gravid kvinna ska behöva
              tänka på. Ändå berättar många gravida att de under den sista tiden
              före förlossningen oroas över ekonomin en bild som också bekräftas
              i olika undersökningar.
            </seg>
            <seg n="c45f013c">
              I slutet av graviditeten blir det av naturliga skäl svårt för
              många kvinnor att fortsätta sitt arbete. I en studie från Riksförsäkringsverket
              hade tre av fyra kvinnor uppburit sjukpenning, föräldrapenning
              eller havandeskapspenning i slutet av sin graviditet. 40 % var
              någon gång sjukskrivna. 22 % hade havandeskapspenning. 38 % använde
              föräldrapenning före barnets födelse.
            </seg>
            <seg n="7a415e49">
              Behovet av samhällsstöd i slutet av graviditeten är alltså stort
              samtidigt som systemen på flera sätt är bristfälliga och tillämpas
              olika över landet. Det är förstås en situation som inte är tillfredsställande.
              Det är viktigt att systemet fungerar på ett tydligt och klart
              sätt så att de som berörs väl känner till systemet och så att
              systemet är rimligt.
            </seg>
            <seg n="689d68b1">
              Alltför många gravida kvinnor känner en stark frustration inför
              det krångliga och orättvisa systemet. I dag har endast den som
              har fysiskt krävande arbetsuppgifter och inte kan omplaceras eller
              den som blir avstängd från sitt arbete rätt till så kallad havandeskapspenning
              fram till tionde dagen före förlossning. Många kvinnor är därför
              hänvisade antingen till att ta ut föräldrapenning innan barnet
              är fött eller också till att gå till läkare och försöka bli sjukskrivna
              trots att graviditet inte är en sjukdom.
            </seg>
            <seg n="45c7d42c">
              I sitt svar säger ministern att sjukpenning kan betalas ut till
              gravida. Menar verkligen socialministern att graviditet är en
              sjukdom? Det tycker inte jag. Graviditet är någonting naturligt
              och positivt. Då ska inte den gravida kvinnan vara utlämnad till
              en läkares bedömning och till försäkringskassans godtycklighet
              för att få sin ekonomi tryggad.
            </seg>
            <seg n="a98c0c09">
              I sitt svar uttrycker socialministern också en förståelse för
              att dagens system kan orsaka problem. Det är bra att hon inser
              det fattas bara! Men det hjälper inte att inse om det inte också
              handlas.
            </seg>
            <seg n="ee4a2e14">
              Vi kristdemokrater förespråkar och har i vår budgetmotion finansierat
              en ny generell graviditetspeng med medföljande rätt till tjänstledighet
              i slutet av graviditeten. Det nya system som vi önskar blir både
              enklare och bättre än dagens sammelsurium av olika regelverk.
            </seg>
            <seg n="0406a2d9">
              Ett enhetligt system skulle vara positivt på flera sätt. Det
              skulle skapa trygghet för gravida kvinnor. Administrationen inom
              försäkringskassorna skulle minska. Legitimiteten i sjukförsäkringssystemet
              skulle stärkas, och läkare och barnmorskor skulle få koncentrera
              sig på att stödja gravida kvinnor i stället för att ägna tid åt
              att bedöma om den gravidas besvär är tillräckligt stora för att
              berättiga till sjukskrivning.
            </seg>
            <seg n="8e80097f">
              Min fråga till socialministern är: Kan vi räkna med regeringens
              stöd för vårt förslag?
            </seg>
          </u>
          <note type="speaker" n="e355107b">
            Anf. 143 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-72" n="1fab2c6b">
            <seg n="13ef2861">
              Herr talman! Låt mig säga till Torsten Lindström följande. Redan
              i våras beslutade regeringen om utredningsdirektiven till utredningen
              om föräldraförsäkringen. I det finns ett avsnitt som just handlar
              om de frågor som Torsten Lindström nu lyfter upp. Det handlar
              om att se över reglerna för havandeskapspenningen och se om de
              är anpassade till dagens arbetsliv och också, om det finns behov,
              föreslå förändringar.
            </seg>
            <seg n="c6928c13">
              Till skillnad från Kristdemokraterna och Torsten Lindström tycker
              jag att det är ganska bra att veta vad man gör innan man föreslår
              reformer på lösa boliner. Det är också anledningen till att jag
              tycker att det är väldigt viktigt att Föräldraförsäkringsutredningen
              får arbeta med denna fråga och se över hur reglerna har tillämpats
              och om det behövs ändringar. Det är mycket möjligt att det finns
              ett sådant behov. Då är det rimligt att man tittar över situationen.
            </seg>
            <seg n="0132c172">
              Det som oroar mig är att man har tillämpat sjukförsäkringen och
              havandeskapspenningen på olika sätt ute i försäkringskassorna.
              Det är också en av förklaringarna till att vi har föreslagit en
              sammanhållen statlig myndighet för försäkringskassan, något som
              Kristdemokraterna har motsatt sig.
            </seg>
            <seg n="c19e3f3f">
              Utredningsarbete pågår således. Jag förväntar mig att denna fråga
              kommer att prövas ordentligt och analyseras noga. Därefter kommer
              regeringen att ta ställning.
            </seg>
            <seg n="f1b3f7eb">
              Om graviditet kan bedömas som sjukdom, frågar Torsten Lindström.
              Självklart är det inte så. Men även gravida kvinnor kan bli sjuka.
            </seg>
          </u>
          <note type="speaker" n="ebe5f825">
            Anf. 144 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-15b8e1bc5cf04d8b-1" n="d4910eb4">
            <seg n="47481445">
              Herr talman! Socialministern medger att det är olika och varierande
              tillämpning av dagens socialförsäkringssystem. Det är ett intressant
              medgivande. Det innebär att gravida kvinnor inte kan lita på att
              få en schyst behandling och en ordentlig bedömning. Ministern
              säger att graviditet inte är en sjukdom, men man kan bli sjuk.
              Men väldigt många gravida kvinnor är hänvisade till sjukförsäkringen.
              Är det verkligen rimligt? Eller är det rimligt att över huvud
              taget ha den här typen av osäkerhet som ministern i dag erkänner
              finns i socialförsäkringssystemet?
            </seg>
            <seg n="e1cbd128">
              Det är viktigt att tänka igenom vad man föreslår, säger socialministern.
              Självklart, det vore härligt om regeringen gjorde det flera gånger.
            </seg>
            <seg n="7f89de51">
              Vi kristdemokrater har lagt fram ett förslag om en graviditetspeng,
              en möjlighet för alla gravida kvinnor att 30 dagar före beräknad
              nedkomst ha sin ekonomi tryggad och en rätt att vara tjänstledig
              från sitt ordinarie arbete oavsett vilket arbete det må vara.
              Det gör vi efter det att Riksförsäkringsverket har räknat på det
              här. Socialministern vill ju lägga ned Riksförsäkringsverket,
              men hon kan väl inte mena att Riksförsäkringsverket har gjort
              en sådan beräkning på lösa grunder. I så fall är det uppseendeväckande
              att ett statsråd har så lite förtroende för en av sina egna myndigheter.
            </seg>
            <seg n="c6437f62">
              Skillnaden, herr talman, är tydlig mellan den socialdemokratiska
              regeringen, socialministern och oss kristdemokrater. Medan ministern
              talar om utredning, medan ministern väntar, medan ministern funderar
              hänvisas de gravida kvinnorna till detta sammelsurium av regelverk.
              Men vi kristdemokrater lägger fram ett finansierat och budgeterat
              förslag i vår budgetmotion som ger alla gravida kvinnor en möjlighet
              och en rättighet. Vi är visserligen vana vid att fösa vänsterkartellen
              framför oss, men i den här frågan skulle det vara tacknämligt
              om socialministern ville agera något tidigare.
            </seg>
            <seg n="2befbc04">
              Graviditeten är ingen sjukdom, säger socialministern. Då är frågan
              om ministern i stället anser att det är rimligt att blivande småbarnsmammor,
              de som inte har turen att träffa rätt läkare och bli sjukskrivna,
              ska vara tvungna att ta ut på föräldraförsäkringen i förtid. Föräldrapenningen
              är ju till för att se till att föräldrar och barn får tid tillsammans,
              och tid är en bristvara i dagens samhälle. Småbarnsföräldrar är
              som bekant de i samhället som stressar mest, och småbarnsmammorna
              uppger att det är de som känner den största stressen. Då ska väl
              inte samhället späda på denna stress i förtid genom ett otillräckligt
              skyddsnät. Då kan väl inte Berit Andnor på fullt allvar mena att
              det är rimligt att man ska minska tiden i familjen ytterligare
              genom att man måste nalla på föräldraförsäkringen i förtid. Tvärtom
              menar vi kristdemokrater att det är viktigt att uppmuntra och
              se positivt på familjebildning, graviditet och barnafödande. Barn
              ska vara välkomna. Också ur den aspekten ska kvinnor, barn och
              familjer ha rätt att känna sig trygga.
            </seg>
            <seg n="38dd577e">
              Herr talman! Skillnaden mellan oss kristdemokrater och socialministern
              är väldigt tydlig. Min följdfråga, som jag ändå vill ställa till
              socialministern, är: Menar ministern på fullt allvar att det inte
              är möjligt att agera något tidigare och göra någonting för de
              gravida kvinnorna? Ska de verkligen behöva vänta ända tills socialministern
              tänkt färdigt?
            </seg>
          </u>
          <note type="speaker" n="451f0ea8">
            Anf. 145 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-e6687065849bb530-73" n="1fab2c6b">
            <seg n="d777172f">
              Herr talman! Låt mig bara konstatera att Torsten Lindström på
              vanligt maner gör kraftfulla slag i luften. I våras tillsatte
              regeringen en utredning som ska titta över precis den problemställning
              som Torsten Lindström nu argumenterar ifrån. Men till skillnad
              från Torsten Lindström vill den socialdemokratiska regeringen
              och jag veta vad vi gör innan vi gör något. Det är en väldigt
              god regel. Jag tycker att Torsten Lindström skulle försöka ägna
              sig åt det också.
            </seg>
          </u>
          <note type="speaker" n="f477f9e3">
            Anf. 146 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-15b8e1bc5cf04d8b-2" n="d4910eb4">
            <seg n="abbed35a">
              Herr talman! Skillnaden är tydlig mellan socialministern och
              Kristdemokraterna. Medan vi lägger fram ett förslag om en graviditetspeng,
              en möjlighet för alla gravida kvinnor, sitter socialministern
              och rullar tummarna. Det är inte mycket till hopp, inte mycket
              till löfte gentemot de gravida kvinnor som i dag känner denna
              stora oro över ekonomin under en av de viktigaste perioderna i
              livet.
            </seg>
            <seg n="632fb1a2">
              Förvisso är det tacknämligt att konstatera att när det verkligen
              kommer till kritan kan vi möjligen ana en viss samstämmighet i
              problembeskrivningen. Men medan Kristdemokraterna i oppositionen
              regerar och lägger fram förslagen, sitter den socialdemokratiska
              regeringen och väntar och rullar tummarna och eventuellt så småningom
              kanske kommer med något förslag. Jag hoppas verkligen att det
              kommer ett förslag i den här riktningen när socialministern tänkt
              färdigt.
            </seg>
            <seg n="b96ec054">
              Samtidigt vill jag utifrån den här diskussionen uttrycka min
              förhoppning om att socialministern så småningom ska ha tänkt färdigt
              och kommer med förslag i den riktning som vi kristdemokrater förespråkar.
              Ett tips möjligen inför den förestående julledigheten, som jag
              hoppas blir behaglig för socialministern, är att ta sig en närmare
              funderare på hur socialförsäkringssystemen kan bli rimliga och
              lätt genomskådliga för alla människor i vårt land detta trots
              att socialministern i dag sagt att hon inte ska följa riksdagens
              beslut, vilket förtjänar en egen debatt.
            </seg>
            <seg n="dc48f797">
              Låt ändå någon timme under julledigheten gå till att fundera
              på: Hur ska vi skapa ett genomskinligt, rättssäkert, tryggt och
              tydligt socialförsäkringssystem? Vi kristdemokrater bidrar gärna
              med ett och annat förslag medan den socialdemokratiska idétorkan
              blir alltmer påfallande.
            </seg>
          </u>
          <note type="speaker" n="a9eaa796">
            Anf. 147 Socialminister BERIT ANDNOR (s):
          </note>
          <u who="berit_andnor_minister_2004" xml:id="i-aae6d9fc2a036e7e-3" n="1fab2c6b" next="i-7b5d3ec3f1103c2e-3">
            <seg n="deb50fcb">
              Herr talman! Låt mig bara göra det konstaterandet att den kristdemokratiska
              politiken både när det gäller socialförsäkringar och när det gäller
              familjepolitiken inte är ett föredöme för den socialdemokratiska
              regeringen. Vi skiljer oss i grunden. Vi har helt olika värderingar
              och formar politiken från helt olika grundförutsättningar. Så
              är fakta, Torsten Lindström. Det är bara att konstatera.
            </seg>
            <seg n="d7b645d8">
              Jag önskar Torsten Lindström en god jul och ett gott nytt år.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="b960013e">
            Ajournering
          </note>
          <note n="110ec745">
            Kammaren beslutade kl. 15.30 på förslag av talmannen att ajournera
            förhandlingarna till kl. 18.00.
          </note>
          <u who="berit_andnor_minister_2004" xml:id="i-7b5d3ec3f1103c2e-3" n="1fab2c6b" prev="i-aae6d9fc2a036e7e-3">
            <seg n="d4e956c0">
              Återupptagna förhandlingar
            </seg>
          </u>
          <note n="ae08acd1">
            Förhandlingarna återupptogs kl. 18.00.
          </note>
          <note n="a353e426">
            20 § Svar på interpellation 2004/05:196 om flygteknikerutbildning
          </note>
          <note type="speaker" n="cc40f3f1">
            Anf. 148 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-74" n="18132c5c">
            <seg n="78a8adaa">
              Herr talman! Maud Ekendahl har frågat utbildnings- och kulturminister
              Leif Pagrotsky vilka åtgärder han är beredd att vidta för att
              behålla nuvarande tre påbyggnadsutbildningar i flygteknik. Arbetet
              i regeringen är så fördelat att det är jag som ska besvara interpellationen.
            </seg>
            <seg n="792d9553">
              Jag vill först och främst påpeka att varje kommun själv avgör
              vilka påbyggnadsutbildningar man ska bedriva. Att erbjuda utbildningsmöjligheter
              som svarar mot invånarnas efterfrågan och arbetslivets behov är
              en viktig uppgift för kommunerna. Det är en fördel om det i större
              utsträckning kan ske i samarbete mellan kommuner och inom eller
              mellan regioner eftersom det ökar förutsättningarna att säkerställa
              finansieringen av utbildningarna.
            </seg>
            <seg n="35dabeff">
              Som Maud Ekendahl känner till avvecklas från den 1 januari 2005
              rätten till interkommunal ersättning för riksrekryterande påbyggnadsutbildningar
              eftersom det systemet medfört orimliga kostnadsmässiga problem
              för många kommuner. Regeringen framförde i budgetpropositionen
              för 2004 att det borde prövas om vissa av de påbyggnadsutbildningar
              som bedrivs enligt nuvarande regler kan vidareutvecklas till former
              med ett statligt ansvar.
            </seg>
            <seg n="dafe5f51">
              Under året har Skolverket via brev till nuvarande huvudmän för
              påbyggnadsutbildningar och sin hemsida på Internet informerat
              om de förestående förändringarna och efterfrågat uppgifter om
              den verksamhet som bedrivs. I samverkan med Svenska kommunförbundet
              har Utbildningsdepartementet även arrangerat två välbesökta konferenser
              för kommunerna där diskussion och information om förändringsprocessen
              har stått i fokus. Alla kommuner har under året haft tillfälle
              att ansöka om statlig finansiering av de utbildningar som är i
              drift. Respektive huvudman har därvid förutsatts själv ta initiativet
              till en eventuell konvertering. Regeringen tillsatte i januari
              2004 en samrådsgrupp för att samordna denna process.
            </seg>
            <seg n="4091daca">
              Flygteknikerutbildning finns som kommunal påbyggnadsutbildning
              hos Västerås stad, Nyköpings kommun och Luleå kommun. Mälardalens
              högskola har tillsammans med Västerås stad ansökt om att bland
              annat flygteknikerutbildningen ska övergå till högskolan. Nyköpings
              kommun har meddelat samrådsgruppen att man avstår från att söka
              statlig finansiering för sin motsvarande utbildning. I stället
              avser man att bedriva en lokal påbyggnadsutbildning och avser
              att återkomma till 2006 med förslag om ett samarbete med en högskola.
              Luleå kommun har inte inkommit med någon ansökan.
            </seg>
            <seg n="c60e6ce9">
              Samrådsgruppen har den 25 november 2004 lämnat ett förslag om
              statlig finansiering av vissa påbyggnadsutbildningar till Regeringskansliet.
              Av detta framgår bland annat att påbyggnadsutbildningen för flygtekniker
              i Västerås enligt gruppens uppfattning bör överföras till statlig
              finansiering men fortsätta med Västerås stad som huvudman. Eftersom
              samrådsgruppen endast fått denna ansökan att bedöma har övriga
              flygteknikerutbildningar som bedrivs som påbyggnadsutbildningar
              inte varit aktuella för överföring till någon statlig finansieringsform.
            </seg>
            <seg n="84c31187">
              Under förutsättning att riksdagen fattar beslut om budget för
              2005 i enlighet med regeringens förslag är avsikten att i regleringsbreven
              fördela medel ur det anslag som avsatts till statlig finansiering
              av vissa påbyggnadsutbildningar. Underlaget som samrådsgruppen
              haft att bedöma och dess förslag till Regeringskansliet ligger
              till grund för de besluten. De berörda huvudmännen har som framgått
              haft tillfälle att påverka vilken lösning som ska komma i fråga.
              Alla de tre flygteknikerutbildningar som Maud Ekendahl berört
              i sin interpellation har möjlighet att fortsätta sin verksamhet
              i enlighet med de val deras huvudmän gjort.
            </seg>
            <seg n="dcdc1c4f">
              I övrigt har det inte varit aktuellt att i detta sammanhang utreda
              eller överväga frågor som rör organisationen av utbildningar inom
              flygområdet.
            </seg>
            <seg n="2ff9a61b">
              Jag vill avslutningsvis påminna om att regeringen i juni i år
              har tillsatt en arbetsgrupp inom Utbildningsdepartementet för
              att analysera utbudet av eftergymnasial yrkesutbildning. Den ska
              lämna en rapport till regeringen vid utgången av februari månad
              2005. Det får därefter övervägas vilka eventuella åtgärder som
              arbetsgruppens resultat kan föranleda.
            </seg>
          </u>
          <note type="speaker" n="c122dbbe">
            Anf. 149 MAUD EKENDAHL (m):
          </note>
          <u who="maud_ekendahl_487430" xml:id="i-ee5485ddd75fe07c-0" n="cbcc98bc">
            <seg n="c9257859">
              Herr talman! Jag vill börja med att tacka statsrådet Lena Hallengren
              för svaret på min interpellation angående flygteknikerutbildningen.
            </seg>
            <seg n="af6107f1">
              Det finns en del saker jag skulle vilja reda ut i det svar jag
              fått.
            </seg>
            <seg n="e98046c5">
              I dag finns det alltså tre flygteknikerutbildningsorter: Nyköping,
              Västerås och Luleå. För att erhålla statligt stöd från vårterminen
              2005 var man tvungen att hitta en samarbetspartner. Västerås stad
              och Mälardalens högskola lämnade in en gemensam ansökan om att
              få bli ett gemensamt utbildningscentrum för all verksamhet i hela
              landet.
            </seg>
            <seg n="180b0dcf">
              Nyköpings kommun vände sig till tre tänkbara samverkanspartner.
              Mälardalens högskola svarade att man ville avvakta, naturligtvis,
              eftersom man hade gjort en gemensam ansökan med Västerås stad.
              Kungliga Tekniska högskolan kunde inte för närvarande ha något
              samarbete med Nyköping eftersom KTH höll på med en intern omorganisation.
              Samverkansarbetet med Linköpings universitet strandade på att
              universitetet hade svårigheter att inlemma utbildningen i sitt
              högskolesystem enligt de europeiska luftfartsbestämmelserna.
            </seg>
            <seg n="e268ff19">
              Eftersom Nyköpings kommun inte hittade någon statlig samverkanspartner
              för tillfället tvingades kommunen att fatta beslutet att anordna
              en lokal påbyggnadsutbildning för 15 elever läsåret 2005/06, detta
              för att inte förlora sitt europeiska tillstånd. Det får nämligen
              inte bli ett glapp i utbildningen, för då kan man inte bedriva
              utbildningen vidare enligt de europeiska luftfartsbestämmelserna.
              Dessa flygtekniska utbildningar följer naturligtvis såväl de sedvanliga
              nationella skollagsbestämmelserna som de europeiska luftfartsbestämmelserna.
            </seg>
            <seg n="4458c319">
              Tanken med förändringarna var att kommunen skulle hitta en statlig
              huvudman för att erhålla statlig finansiering eller att kommunen,
              om man så ville, skulle bedriva utbildningen själv på lokal nivå
              och därmed också stå för kostnaden. Vad som har hänt är att förutsättningarna
              har förändrats såtillvida att Västerås som lokal huvudman nu har
              beviljats statliga medel direkt till denna utbildning och inte
              via någon statlig huvudman. Man har alltså sagt nej till Mälardalens
              högskolas samarbete med Västerås, men pengarna går direkt till
              kommunen.
            </seg>
            <seg n="66d8c7be">
              Det är detta som har ställt till problem när det gäller de övriga
              orterna. Därför vill jag fråga statsrådet: På vilka grunder har
              man fattat beslutet om att Västerås får ett statligt stöd? Samrådsgruppen
              har ju presenterat detta, och ni har beviljat det. Hur kommer
              det sig att man inte tog med de andra utbildningsorterna? Nyköpings
              kommun hade faktiskt en ansökan inne, men tyvärr kunde man inte
              presentera en samarbetspartner. Därför vill jag veta hur det här
              beslutet har gått till.
            </seg>
          </u>
          <note type="speaker" n="a157a799">
            Anf. 150 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-75" n="18132c5c">
            <seg n="744444d0">
              Herr talman! Det har varit en lång process att förändra och göra
              om påbyggnadsutbildningarna till utbildningar i någon form med
              statlig finansiering. I de allra flesta fall har det handlat om
              att de omvandlats till kvalificerade yrkesutbildningar, KY, när
              de uppfyllt de kraven. Någon har blivit överförd till högskolan,
              någon har gått till folkhögskolan och några fortsätter också att
              ha kommunen som huvudman men med statlig finansiering därför att
              de har ett nationellt intresse.
            </seg>
            <seg n="b18669cc">
              Det var drygt ett år sedan beslutet fattades att vi skulle se
              över den interkommunala ersättningen. I november 2003 fick jag
              se ett pressmeddelande som informerade alla kommuner och huvudmän
              om detta. Det har varit en lång process där samrådsgruppen har
              arbetat.
            </seg>
            <seg n="6d2f62f6">
              Jag kan konstatera att Nyköpings kommun hörde av sig och sade:
              Vi tänker inte ansöka om att få statlig finansiering för vår utbildning.
              Det är klart att Nyköpings kommun kunde ha sagt: Vi vill gärna
              få statlig finansiering och fortsätta med utbildningen i den regi
              som i dag finns. Då hade de också funnits med i processen. Men
              det har varit upp till huvudmännen att fundera igenom vilken huvudman
              man önskar ha och därefter höra av sig till samrådsgruppen.
            </seg>
            <seg n="33437c6d">
              Lite står nog ord mot ord, Maud Ekendahl, när det gäller huruvida
              Nyköping har ansökt om detta. Jag kan inte annat än förlita mig
              på det arbete som samrådsgruppen har genomfört. Där är uppgifterna
              mycket tydliga om att Nyköpings kommun har hört av sig och sagt:
              Vi tänker inte bedriva denna utbildning med statlig finansiering,
              utan vi fortsätter.
            </seg>
            <seg n="9cd01f93">
              Däremot har man inkommit när samrådsgruppen avslutat sitt arbete
              och sagt att vi skulle nog vilja att ni tittade på vår utbildning.
              Det är tyvärr inte möjligt att göra det när samrådsgruppen har
              avslutat hela sitt arbete med alla dessa påbyggnadsutbildningar.
            </seg>
          </u>
          <note type="speaker" n="c6841d35">
            Anf. 151 MAUD EKENDAHL (m):
          </note>
          <u who="maud_ekendahl_487430" xml:id="i-ee5485ddd75fe07c-1" n="cbcc98bc">
            <seg n="eefed26c">
              Herr talman! Jag tror inte att någon har något emot att man gör
              förändringar. Men det är skillnad när man ändrar förutsättningarna
              under själva gången. Man säger till skolorna att de ska hitta
              en statlig samarbetspartner. I sin ansökan säger Nyköpings kommun
              att de naturligtvis är intresserade av att få pengarna men att
              de inte kan presentera en samverkanspartner i det här läget. Då
              har de ju ingenting att komma med.
            </seg>
            <seg n="4e9053d5">
              Mälardalen och Västerås slog sig ihop. Det gjorde de för att
              de ville ha utbildningen endast i Västerås, på en enda ort. Utbildningen
              skulle inte få finnas kvar i Nyköping eller i Luleå. Men i och
              med att ni ger Västerås kommun direkta statliga medel hoppas jag
              att den faran är borta ur bilden. Och det hoppas jag få svar på.
            </seg>
            <seg n="fedbab70">
              Det första brevet var alltså en ansökan, men man kunde inte presentera
              den statliga samarbetspartnern. Det brev som statsrådet hänvisar
              till, när gruppen hade avslutat sitt arbete jag vet att man skulle
              lämna in ansökan den 25 november berodde ju på att det efter den
              25 kom fram att Västerås kommun helt plötsligt fått statliga medel
              direkt utan någon statlig samverkanspartner.
            </seg>
            <seg n="3d8b36fc">
              Givetvis tar Nyköpings kommun tag i det här. Jag har ett brev
              daterat den 30 november, alltså fem dagar efter att man fått reda
              på att förutsättningarna har ändrats. Nyköpings kommun vädjar
              ju i sitt brev. Och jag hoppas att statsrådet kan hjälpa till
              och försöka lägga detta till rätta även för Nyköpings kommun.
              Man begär ju att handläggningen av kommunens begäran om statliga
              medel tas upp omedelbart. Man hänvisar i sin slutkläm till att
              man gör detta i och med att den möjligheten har getts Västerås.
            </seg>
            <seg n="a82b5b8c">
              Annars undrar jag faktiskt: Hur kommer det sig att man, om man
              har tre likvärdiga utbildningar i Sverige, säger ja till att ge
              Västerås kommun statliga medel utan att underrätta de andra i
              så god tid att de hinner komma in med en ansökan? Varför lägger
              man inte den ansökan Nyköpings kommun hade på bordet och säger:
              Jaha, de har inte hittat någon samarbetspartner. Men det gör ingenting,
              vi ska ju ändå ge Västerås statliga medel direkt. Varför kunde
              man inte ge Nyköping samtidigt? Det skulle jag vilja ha reda på.
            </seg>
            <seg n="7d046ad1">
              Till slut vill jag nämna att det har stått lite i tidningen om
              den här frågan. Och ordföranden i samrådsgruppen, Anders Franzén,
              har i någon Västeråstidning sagt att det är utbildningar av unik
              betydelse som ska finansieras med statliga medel.
            </seg>
            <seg n="a3179511">
              Därmed skulle jag återigen vilja få reda på varför inte Nyköpings
              kommun har blivit behandlad på samma sätt som Västerås. När kan
              statsrådet eventuellt rätta till det här för Nyköping och kanske
              Luleå men i dag talar jag för Nyköping så att även de utbildningsorterna
              kan leva vidare med statlig finansiering?
            </seg>
          </u>
          <note type="speaker" n="429db732">
            Anf. 152 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-76" n="18132c5c">
            <seg n="5457e0a9">
              Herr talman! När det gäller överföringen av påbyggnadsutbildningar
              till utbildningar av olika statlig karaktär kan jag konstatera
              att Västerås gjorde en ansökan tillsammans med Mälardalens högskola.
              Det fanns inte möjlighet att göra en överföring till högskolans
              regi utifrån de villkor som man hade satt upp. Det var inte möjligt
              att omvandla till en högskoleutbildning.
            </seg>
            <seg n="623ed5d0">
              Jag kan konstatera att Nyköping och Luleå inte har inkommit med
              några ansökningar, vilket naturligtvis är väldigt beklagligt med
              tanke på att de uppenbarligen, som interpellanten säger, skulle
              vilja vara finansierade med statliga medel. Det har snarare varit
              tvärtom. Det har varit så att Nyköping har hört av sig och sagt:
              Vi tänker inte ansöka om statliga medel.
            </seg>
            <seg n="7921a356">
              Det är klart att om det ska vara möjligt för samrådsgruppen och
              även för regeringen att behandla en ansökan måste man naturligtvis
              ha inkommit med den under den tid som var utsatt.
            </seg>
            <seg n="9409b88e">
              Jag får göra interpellanten besviken i den meningen att det inte
              finns några nya resurser. 300 miljoner kronor har lyfts ur påsen
              för den interkommunala ersättningen. Det är en tredjedel av den
              interkommunala ersättningen. Så mycket har vi förhandlat med Kommunförbundet
              om att kunna lyfta ur påsen. De pengarna är fördelade, och det
              arbetet har skett under ett helt års tid och under en lång process.
            </seg>
            <seg n="9dbe6e52">
              Jag kan dessvärre konstatera att Nyköping har hört av sig och
              sagt att man inte tänker ansöka om statlig finansiering, vilket
              är en signal till samrådsgruppen att ni behöver inte ta med oss
              i behandlingen utan vi arbetar på annat håll. Det finns inte möjlighet
              att i dag lyfta in ytterligare utbildningar av den karaktären
              och på den nivå det handlar om. Vi talar om många miljoner kronor.
            </seg>
          </u>
          <note type="speaker" n="a24a5c62">
            Anf. 153 MAUD EKENDAHL (m):
          </note>
          <u who="maud_ekendahl_487430" xml:id="i-ee5485ddd75fe07c-2" n="cbcc98bc">
            <seg n="eafa1be7">
              Herr talman! Jag förstår svaret. Men jag är väldigt ledsen för
              det svar som jag får, därför att det som inte framgår här, det
              som jag inte får svar på är varför förutsättningarna ändrades
              när Västerås lämnade in sin ansökan med en statlig huvudman och
              ville driva en enda nationell utbildning för flygtekniker i Västerås.
            </seg>
            <seg n="e7faa48d">
              Jag hoppas först att det är avfärdat, att det inte blir tal om
              det, utan att utbildningarna får fortsätta på de olika orterna.
              Det hoppas jag med tanke på att man inte tar med högskolan som
              huvudman. Men varför går man i detta läge in och ger pengar till
              Västerås kommun från staten direkt och utan statlig huvudman?
            </seg>
            <seg n="a19b421f">
              Brev nr 2 uttalade klart och tydligt en önskan om att man vill
              bli behandlad likvärdigt med Västerås. Det gör man fem dagar efter
              det att man har fått reda på att Västerås har fått de här möjligheterna
              som inte fanns med i spelets vanliga regler tidigare. Jag tycker
              att de har skött sig. Det är därför jag hoppas på ett bra och
              positivt svar från statsrådet.
            </seg>
            <seg n="67d3c8a9">
              Nu har ju Nyköpings kommun, lokalt med sina kommunpengar, beslutat
              att betala utbildningen 2005/06 för att det inte ska bli ett glapp
              i utbildningen. Då kan de förlora de tillstånd de har enligt de
              europeiska luftfartsbestämmelser de jobbar efter utöver de nationella
              skollagsbestämmelserna.
            </seg>
            <seg n="922cb92e">
              Jag upprepar igen att jag tror att detta är viktigt för kommunerna.
              Tänk vilken efterfrågan på den här typen av arbetskraft det är.
              När de har gått ut sin skola har de jobb. Och det är väldigt viktigt
              att de här utbildningarna får finnas på olika orter i landet.
            </seg>
          </u>
          <note type="speaker" n="fe39f8e8">
            Anf. 154 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-77" n="18132c5c">
            <seg n="e5829d64">
              Herr talman! Jag ska avslutningsvis säga att regeringen inte
              på något sätt har tagit ställning till hur många orter som ska
              bedriva flygteknikerutbildning. Det svarade jag inte på tidigare.
              Det beklagar jag.
            </seg>
            <seg n="83603a1a">
              De orter som i dag bedriver utbildning har full tillåtelse och
              det är fullt möjligt att fortsätta bedriva flygteknikerutbildning
              som påbyggnadsutbildning för dem som så önskar.
            </seg>
            <seg n="f0d1ed9d">
              Skälet till behandlingen av Västerås, ännu en gång, var att Västerås
              inkom med en ansökan om att få starta tillsammans med högskolan.
              Nu blev det en för dyr utbildning. Det fanns inte möjlighet att
              inom ramen rymma en flygteknikerutbildning på högskolenivå. Då
              fördes en dialog om att faktiskt fortsätta i befintlig regi och
              med färre veckor för att helt enkelt få ned budgeten. Man hade
              ansökt om en statlig finansiering. Man hade en partner att samarbeta
              med, men det blev helt enkelt för dyrt.
            </seg>
            <seg n="6d80b7af">
              Nyköping inkom fem dagar efteråt med sitt brev, säger Maud Ekendahl.
              Det är helt riktigt. Det är också fem dagar för sent, när samrådsgruppen
              har fått ihop hela sitt paket och ansökningstiden gått ut.
            </seg>
            <seg n="c00708f8">
              Det finns alla förutsättningar att fortsätta bedriva flygteknikerutbildning
              på tre orter. Regeringen har inte gjort någon bedömning av vem
              som ska driva sådan. Men Västerås stad ansökte tillsammans med
              högskolan om att få starta högskoleutbildning. Det blev för dyrt.
              Då blev det en påbyggnadsutbildning med statlig finansiering.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="5ed844b2">
            21 § Svar på interpellation 2004/05:205 om föreningsbidrag till
            Revolutionär Kommunistisk Ungdom
          </note>
          <note type="speaker" n="97001d69">
            Anf. 155 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-78" n="18132c5c">
            <seg n="314fc0ad">
              Herr talman! Rossana Dinamarca har frågat mig dels vilka jag
              anser vara bristerna i bestämmelserna för bidragsgivningen, dels
              vilka initiativ jag är beredd att vidta för att säkerställa att
              också systemkritiska organisationer även fortsättningsvis ska
              kunna uppbära ekonomiskt stöd från Ungdomsstyrelsen.
            </seg>
            <seg n="906b9baa">
              Bakgrunden till frågan är att Revolutionär Kommunistisk Ungdom
              (RKU) har erhållit statsbidrag i form av särskilt bidrag från
              Ungdomsstyrelsen sedan bidragsåret 1994/95. Jag har tidigare besvarat
              en interpellation om stödet till RKU samt en skriftlig fråga om
              stöd till icke-demokratiska organisationer.
            </seg>
            <seg n="7078c681">
              Då liksom nu anser jag att det inte är tillräckligt att en ungdomsorganisations
              verksamhet har en demokratisk uppbyggnad för att erhålla det statsbidrag
              som Ungdomsstyrelsen administrerar. Även ungdomsorganisationens
              verksamhet måste vila på demokratiska principer.
            </seg>
            <seg n="4972f309">
              Jag vill återigen framhålla att ett av målen för statsbidraget
              till ungdomsorganisationerna är att barns och ungdomars demokratiska
              fostran ska främjas, vilket framgår av förordningen (2001:1060)
              om statsbidrag till ungdomsorganisationer.
            </seg>
            <seg n="4755a3df">
              Med anledning av den debatt som har förts kring RKU:s bidrag
              har Ungdomsstyrelsen aviserat en skarpare bidragsprövning som
              i högre grad ska utgå utifrån organisationens demokratisyn. Att
              vara systemkritisk är en sak, men att vara antidemokratisk är
              en annan. Jag kan känna en viss oro över en del uttalanden som
              RKU har gjort. Jag utgår dock ifrån att översynen inte kommer
              att innebära att systemkritiska organisationer utesluts från att
              få bidrag.
            </seg>
            <seg n="22b3056c">
              Rent allmänt vill jag säga att det inte är rimligt att bidrag
              utgår till organisationer som i sin dagliga verksamhet och i sin
              politiska plattform inte accepterar fundamentala demokratiska
              principer så som alla människors lika värde, folkstyre genom allmänna
              och fria val och organisations- och yttrandefrihet. Den debatt
              som har uppstått visar att det finns en osäkerhet kring frågan
              och att den inte är så enkel. Jag tycker att det är bra att frågan
              har lyfts fram så att de demokratiska principerna som statsbidraget
              ska främja också får en ordentlig belysning, och jag avser att
              följa frågan.
            </seg>
          </u>
          <note type="speaker" n="a30451b4">
            Anf. 156 ROSSANA DINAMARCA (v):
          </note>
          <u who="rossana_dinamarca_2ea58d" xml:id="i-e0447d8b3d9e476b-0" n="61c4ab51">
            <seg n="f1098edf">
              Herr talman! Jag vill börja med att säga att jag inte på något
              sätt är här för att stödja eller försvara RKU:s politik. Däremot
              är jag här för att försvara organisationsfriheten och rätten att
              gå emot den förda politiken eller den allmänna opinionen.
            </seg>
            <seg n="d42b799c">
              Statsrådet säger att det inte är tillräckligt att en ungdomsorganisation
              är demokratiskt uppbyggd för att få statsbidrag utan att den också
              måste vila på demokratins principer. Detta är ett krav som redan
              i dag ställs av Ungdomsstyrelsen. Den har funnit att RKU:s verksamhet
              inte strider mot detta. Vad är det då statsrådet reagerar på i
              verksamheten som inte vilar på demokratins principer, som inte
              Ungdomsstyrelsen reagerar på? Reagerar statsrådet mot att företrädare
              för RKU tycker saker som hon inte håller med om? Vi får akta oss
              noga för att inte falla in i något slags McCarthyistiska bedömningar.
            </seg>
            <seg n="da8cac55">
              Statsrådet säger att hon känner en viss oro över uttalanden som
              RKU har gjort. Jag känner en stor oro när vår statschef för skattepengar
              är ute och reser och besöker diktaturer som Brunei utan att framföra
              någon kritik. Tvärtom berömde han sultanen. Betyder det att han
              agerar odemokratiskt och att vi ska dra in hans statsbidrag? I
              det fallet kanske jag inte skulle ha så mycket emot det.
            </seg>
            <seg n="b869825e">
              Jag kan hålla med om att RKU kan säga konstiga saker, men jag
              skulle ändå vilja veta mer precist vilka uttalanden statsrådet
              avser som ger anledning att prata om att dra in statsbidrag?
            </seg>
            <seg n="fd050137">
              Om vi ska skärpa bidragsprövningen undrar jag hur statsrådet
              ställer sig till Fria Moderata Studentförbundet som ingår i internationalen
              IYDU. Bland de övriga medlemmarna finns bland annat följande
            </seg>
            <seg n="0234b9f9">
              Dessutom bjöd Fria Moderata Studentförbundet tidigare i höstas
              in en nationaldemokrat och dömd rasist till att tala på ett av
              mötena på Göteborgs universitet.
            </seg>
            <seg n="4597a7c9">
              Liberala ungdomsförbundet, som också får statsbidrag, har varit
              i Israel utan att kritisera murbygget eller den raspolitik som
              leder till fängslande och tortyr av palestinier. Tvärtom stöder
              man Israels politik, som just upphäver en av statsrådets nämnda
              principer, nämligen den om alla människors lika värde. Samma ungdomsförbund
              går ut och säger att det brott mot internationell rätt som Irakkriget
              utgjorde var bra och viktigt trots att det var olagligt och trots
              att 100 000 irakier har dött.
            </seg>
            <seg n="de00b1ad">
              Att politiska organisationer som LUF, RKU och Fria Moderata Studentförbundet
              är selektiva i sin syn på demokrati möts bäst med att syna argumenten,
              inte med att staten drar in föreningsstöd på politiska grunder.
            </seg>
          </u>
          <note type="speaker" n="c758c80b">
            Anf. 157 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-79" n="18132c5c">
            <seg n="586238b6">
              Herr talman! Organisationsfrihet är en sak, att få statsbidrag
              är en annan sak. Det finns till och med organisationer som inte
              accepterar demokratiska rättigheter som får finnas som organisationer.
              Det vi diskuterar här är möjligheten att få statsbidrag.
            </seg>
            <seg n="588e74cc">
              Jag vill påminna om det jag sade i mitt tidigare interpellationssvar
              och i frågesvaret, nämligen att Ungdomsstyrelsen har aviserat
              en skarpare prövning utifrån demokratihänsyn. De som uppfyller
              kraven behöver inte känna oro för att bli av med sina bidrag.
              Att uppfylla kraven på demokrati, som denna kammare har ställt
              upp, är fullt rimligt.
            </seg>
            <seg n="cfe5ab1a">
              Om Rossana Dinamarca känner att organisationerna uppfyller de
              demokratiska principer som kammaren har ställt upp behöver hon
              inte känna oro för att de ska förlora sina statsbidrag. Däremot
              kommer en skarpare prövning ur demokratihänsyn att visa att de
              uppfyller de krav som det just nu har varit en debatt om i medierna.
            </seg>
          </u>
          <note type="speaker" n="b1f21bef">
            Anf. 158 ROSSANA DINAMARCA (v):
          </note>
          <u who="rossana_dinamarca_2ea58d" xml:id="i-e0447d8b3d9e476b-1" n="61c4ab51">
            <seg n="0a1848f2">
              Herr talman! Statsrådet svarar inte på min fråga. Jag skulle
              vilja ha ett mer specifikt uttalande. Vad har någon från RKU sagt
              som gör att man vill agera och förändra systemet för statsbidragen?
            </seg>
            <seg n="4de0389d">
              I likhet med Ungdomsstyrelsens generaldirektör Per Nilsson när
              han kommenterar detta tycker jag att det är farligt när vi börjar
              snäva in våra demokratibegrepp. Om vi får en alltför restriktiv
              syn på demokrati kommer vi att få organisationer som arbetar utanför
              demokratin. Det är ingen bra utveckling. De krav som i dag ställs
              på ungdomsorganisationer för att få bidrag från Ungdomsstyrelsen
              tycker jag är tillräckliga. Statsrådet har inte kunnat ange vad
              som brister i dagens bestämmelser. Det är min uppfattning att
              principen som bör gälla är att organisationer som arbetar demokratiskt,
              alla som med ord i studiecirklar, debatter och tidningar driver
              sina egna åsikter, ska också ha rätt att söka stöd för sin verksamhet
              även om de tycker fel i din och min bemärkelse. Detta är för mig
              en självklar demokratisk grundpelare. Så länge man inte bryter
              mot lagen har jag svårt att se att stödet till organisationerna
              kan ifrågasättas.
            </seg>
            <seg n="29f70a96">
              När man gör översynen för att skärpa bedömningarna undrar jag
              om statsrådet utöver RKU även avser organisationer som dem jag
              nämnde, nämligen Liberala ungdomsförbundet och Fria Moderata Studentförbundet?
            </seg>
          </u>
          <note type="speaker" n="e4ef74a9">
            Anf. 159 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-80" n="18132c5c">
            <seg n="ba5c2a43">
              Herr talman! Det är inte så att Ungdomsstyrelsen avser att göra
              en skarpare prövning ur demokratihänsyn av RKU, utan man avser
              att göra en skarpare prövning ur demokratihänsyn av de organisationer
              som finns. Jag antar att det inte är scouterna och kyrkan, men
              det är klart att det handlar om att se över de organisationer
              som får bidrag. Återigen vill jag säga till Rossana Dinamarca,
              att om de uppfyller kraven på demokrati som kammaren har ställt
              upp finns det inga ytterligare krav på demokratiska principer
              som Ungdomsstyrelsen ställer upp. Det är precis som jag sade tidigare,
              nämligen att de i sin dagliga verksamhet och i sin politiska plattform
              ska acceptera grundläggande demokratiska principer som alla människors
              lika värde, folkstyre genom allmänna val, organisations- och yttrandefrihet.
            </seg>
            <seg n="2fdcf463">
              Ungdomsstyrelsen får helt enkelt återkomma. Det är varken jag
              eller kammaren som gör bedömningen vem som får bidrag. Vi ser
              till att vi omgärdar villkoren för statsbidraget med demokratiska
              principer, vilket är fullt rimligt att vi gör. Organisationsfrihet
              är en sak, men att få statsbidrag måste naturligtvis vila på demokratins
              principer.
            </seg>
          </u>
          <note type="speaker" n="0f93aa29">
            Anf. 160 ROSSANA DINAMARCA (v):
          </note>
          <u who="rossana_dinamarca_2ea58d" xml:id="i-e0447d8b3d9e476b-2" n="61c4ab51">
            <seg n="9ab9aaea">
              Herr talman! Det är naturligtvis ingen rättighet att få bidrag,
              men man ska bli prövad på samma grunder som alla andra. Det är
              självklart. Jag ställde min fråga just för att jag ville veta
              vilka brister man avsåg. Jag läste också den förra interpellationsdebatten
              som statsrådet hade den 16 november. Det var därför jag ställde
              min fråga. Jag ville veta vad det var för brister som statsrådet
              såg i de här frågorna. När det gäller Ungdomsstyrelsens bedömning
              av RKU har man sett att det är helt okej. De har inte begått några
              brott. Jag har varit inne och tittat på deras plattformar. De
              accepterar också det demokratiska system vi har i Sverige i dag.
              De säger att RKU inte kommer att driva någon revolution i Sverige
              ensamma. Man pratar om folkmajoritet och så vidare.
            </seg>
            <seg n="396742cb">
              Du och jag kan tycka vad vi vill om det här, att det är tossigheter
              och stolligheter. Men i demokratin har man rätt att tycka så här.
              Jag vill återigen komma tillbaka till vad det är för brister som
              man måste åtgärda. Det som Ungdomsstyrelsen har sett i dag är
              att RKU är en okej organisation. Vad är det som statsrådet ser
              inte är okej?
            </seg>
          </u>
          <note type="speaker" n="a8d8a068">
            Anf. 161 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-e6687065849bb530-81" n="18132c5c">
            <seg n="01c75f4f">
              Herr talman! Återigen vill jag säga att det är okej att tycka
              vad man vill. Det är okej att vara en systemkritisk organisation.
              Det är ingen rättighet att få statsbidrag. Vi har demokratiska
              principer som ska omgärda det bidragssystem som ungdomsorganisationerna
              omfattas av. Ungdomsstyrelsen har bestämt om en skarpare prövning
              av villkor för de bidrag som går till ungdomsorganisationer. Det
              omfattar naturligtvis alla ungdomsorganisationer. Man ska inte
              ompröva bidraget för en enda organisation. Vilka organisationer
              som kommer att klara de krav som finns med en noggrannare prövning
              ur demokratihänsyn handlar helt enkelt om att man inte bara säger
              att om ni har årsmöte en gång om året så är ni en demokratisk
              organisation. Det finns faktiskt andra krav att ställa, just de
              krav som kammaren här har ställt upp. I den mån kammaren ska ändra
              de kraven får väl Vänsterpartiet liksom alla andra i så fall motionera
              om det är en annan demokratisyn som ska gälla. Jag har inte för
              avsikt att ta sådana initiativ.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="57faa509">
            22 § Svar på interpellation 2004/05:143 om mål och ställning
            för Sveriges riksbank
          </note>
          <note type="speaker" n="16a8349c">
            Anf. 162 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-82" n="db805b94">
            <seg n="2f6fe490">
              Herr talman! Carl B Hamilton har frågat om finansministern avser
              att vidta några åtgärder för att söka förändra dagens operativa
              innehåll enligt den bestämmelse i riksbankslagen som säger att
              Riksbanken inför alla viktiga penningpolitiska beslut ska informera
              det statsråd som regeringen utser. Vidare har Carl B Hamilton
              frågat vilka åtgärder som finansministern avser att vidta, till
              exempel utarbetande av riktlinjer, beträffande statliga myndigheters
              agerande som riskerar att underminera tilltron till Riksbankens
              mål respektive dess självständiga ställning. Arbetet inom regeringen
              är så fördelat att det är jag som ska svara på interpellationen.
            </seg>
            <seg n="a40ba7a6">
              Jag vill börja med att välkomna Carl B Hamiltons stöd för en
              självständig riksbank. En självständig riksbank med ett klart
              uttalat prisstabilitetsmål är viktig för att ge penningpolitiken
              trovärdighet i ett långsiktigt perspektiv. Sverige har därutöver
              åtagit sig att stärka Riksbankens självständighet genom medlemskapet
              i EU.
            </seg>
            <seg n="fb3de516">
              Det är dock svårt att se kopplingen mellan bestämmelsen i 6 kap.
              3 § riksbankslagen och det agerande från en myndighetsföreträdare
              som Carl B Hamilton kritiserar. Den aktuella bestämmelsen reglerar
              information som ges från Riksbanken till regeringen och berör
              således inte alls statliga myndigheter. Bestämmelsen justerades
              i samband med en större genomgång av riksbankslagen år 1999. Genom
              ändringen säkerställdes att bestämmelsen inte strider mot EG-fördragets
              instruktionsförbud. Någon ytterligare översyn av bestämmelsen
              har regeringen inte funnit nödvändig.
            </seg>
            <seg n="e947a19c">
              Riksbankens självständighet är säkerställd på flera olika sätt.
              Carl B Hamiltons fråga om riktlinjer bör utformas för myndigheternas
              agerande med avseende på Riksbankens självständighet tar uppenbarligen
              sikte på instruktionsförbudet. Enligt regeringsformen får ingen
              myndighet bestämma hur Riksbanken ska besluta i frågor som rör
              penningpolitik. Den typen av uttalanden från en myndighetsföreträdare
              som Carl B Hamilton ger exempel på kan dock knappast anses vara
              av sådan art att myndigheten i fråga försöker bestämma över innehållet
              i penningpolitiken.
            </seg>
            <seg n="b274cda7">
              Det är självfallet ytterst angeläget att instruktionsförbudet
              upprätthålls, men det är även viktigt att slå vakt om en fri och
              öppen debatt i alla samhällsfrågor. Regeringen vill inte bidra
              till att sätta munkavle på samhällsdebattörer, vare sig de verkar
              inom en statlig myndighet eller någon annanstans. Vad beträffar
              det av Carl B Hamilton åberopade exemplet ligger det snarast i
              en chefsekonoms roll, till exempel på AMS, att vara en aktiv debattör
              i samhällsekonomiska frågor.
            </seg>
            <seg n="e63175c7">
              Man får heller inte glömma att instruktionsförbudet även innefattar
              att ledamöterna av direktionen inte får söka eller ta emot instruktioner
              när de fullgör penningpolitiska uppgifter. Om en direktionsledamot
              bryter mot denna regel torde det vara grund för avsättning. Således
              finns ett starkt incitament för direktionsledamöter att i sitt
              beslutsfattande i penningpolitiska frågor inte låta sig styras
              av utspel från olika aktörer i den samhällsekonomiska debatten,
              till exempel myndigheter och dess företrädare. Det framgår dessutom
              tydligt av riksbankslagen att penningpolitikens mål är att upprätthålla
              ett fast penningvärde vilket som sagt inte lämnar utrymme för
              några andra överväganden eller mål.
            </seg>
            <seg n="614fdb26">
              Regeringen har fullt förtroende för att direktionens ledamöter
              klarar av att upprätthålla en självständig ställning i penningpolitiken
              utan att låta sig styras av inlägg i den allmänna debatten, inklusive
              de statliga myndigheterna. Regeringen är också övertygad om att
              Riksbanken genom sitt agerande har visat att den står självständig
              även i den ekonomiska debattens hetta. Regeringen anser således
              att några riktlinjer för de statliga myndigheternas agerande med
              avseende på Riksbankens mål och självständiga ställning varken
              är nödvändiga eller önskvärda.
            </seg>
          </u>
          <note type="speaker" n="3d817b3e">
            Anf. 163 CARL B HAMILTON (fp):
          </note>
          <u who="carl_b_hamilton_e9200f" xml:id="i-882c98e18468d718-0" n="985a3c48">
            <seg n="ad8f9ef0">
              Herr talman! Tack statsrådet för svaret! Det var lite roligt
              i början att statsrådet välkomnar Carl B Hamiltons stöd för en
              självständig riksbank. Jag satt i 1993 års riksbanksutredning
              och lade fram det förslag som egentligen är grunden för den nuvarande
              riksbankslagen och ändringen i grundlagen. Vid det tillfället
              reserverade sig mot hela betänkandet och utredningen Sven-Erik
              Österbergs företrädare i finansutskottet Jan Bergqvist och en
              annan socialdemokrat. Om det är någon som ska välkomna någon så
              är det väl jag som ska säga att det är jättebra att Socialdemokraterna,
              kanske lite påputtade av EU-medlemskapet, gick in för en självständig
              riksbank.
            </seg>
            <seg n="fe85a1b9">
              Så går vi över till det som direkt berör interpellationen. När
              det gäller frågan om översynen lade jag in det bara för att säkerställa.
              Jag hade hoppats att statsrådet skulle säga att det inte fanns
              någon tanke på att ändra tillämpningen av den här bestämmelsen
              som ändrades 1999. Då kan jag fylla på med en fråga. Det är inte
              heller så att ni tänker er att ändra tillämpningen? Jag vore glad
              om ni svarar nej på den frågan. Jag är naturligtvis inte heller
              ute efter att sätta munkavle på någon. Men det finns en livlig
              debatt. Forskare, medier, bankekonomer, företag och fackföreningar
              och så vidare diskuterar Riksbankens politik.
            </seg>
            <seg n="194d4e49">
              Så kommer vi till att en del av staten som lyder under riksdagen,
              Riksbanken, och en annan del av staten som lyder under regeringen
              har olika uppfattningar. Regeringens myndighet argumenterar väldigt
              kraftfullt och intensivt man får intrycket att det delvis är för
              att dra uppmärksamheten från de egna felen och bristerna för att
              Riksbanken har en felaktig politik. Jag tror att de flesta uppfattar
              det som väldigt konstigt att en myndighet som ändå får antas uppträda
              i enlighet med den linje som man uppfattat att dess departementschef
              har driver en helt annan linje än Sveriges riksbank. En del av
              regeringsapparaten driver en egen kampanj mot Sveriges centralbank.
              Det blir väldigt konstigt. Då uppstår ju strax frågan om i detta
              fall AMS återspeglar den uppfattning som näringsministern har.
            </seg>
            <seg n="19d2a2a4">
              I så fall: Vem står för regeringens hållning vad beträffar den
              förda penningpolitiken? I en formell mening är det naturligtvis
              finansministern. Men om en annan del av regeringen och dess myndigheter
              driver en annan politik så tror jag att det är till skada för
              inte bara regeringen utan också för den långsiktiga trovärdigheten
              hos Riksbanken om detta fortgår.
            </seg>
            <seg n="83879535">
              Det är därför jag har velat resa frågan. Jag vill inte säga att
              jag insisterar på några nya riktlinjer. Men jag tycker att det
              är viktigt att man påpekar den inkonsekvens som uppstår i den
              förda politiken om en del av regeringen ligger lågt och accepterar
              Riksbanken ungefär som statsrådet gör här och som Finansdepartementet
              traditionellt gör medan en annan del av regeringen och dess myndigheter
              driver en helt annan linje. På sikt leder detta till en sämre
              penningpolitik i form av en högre ränta. Det kan jag möjligen
              återkomma till.
            </seg>
          </u>
          <note type="speaker" n="52c4b7b9">
            Anf. 164 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-83" n="db805b94">
            <seg n="929669a4">
              Herr talman! Jag tror att vi är helt överens om den inledande
              frågan; vi ska inte ha någon ändring när det gäller lagen. Det
              kan jag säga direkt. Däremot förekom det tidigare kritik både
              från kommissionen och ECB mot den där paragrafen. Men jag tror
              att det klarades ut när man tittade på att det i det läget också
              gällde att Sverige skulle ansluta till EMU. Nu blev det ju inte
              så, och på så sätt föll frågan. Då kan man också behålla 6 kap.
              3 § som den är. Den fungerar på ett bra sätt.
            </seg>
            <seg n="ba05e195">
              När det gäller de andra frågorna finns det alltid en balanspunkt,
              om man ska vara lite funderande, för vad man säger i olika delar
              om man företräder en myndighet. För min egen del har jag varit
              försiktig när det gäller att uttala mig i penningpolitiska frågor.
              Jag har fått frågor om det, och jag vet att också finansministern
              är försiktig av skälet att vi ligger nära den här delen. Vi har
              ju gett uppgiften till Riksbanken att styra mot det mål som riksdagen
              har satt upp för penningpolitiken.
            </seg>
            <seg n="57ec81c3">
              Om man däremot tittar på en myndighet som AMS så har den ett
              stort intresse i det här läget. Det finns alltid ett samband mellan
              ränta och sysselsättning det vet vi. Det finns också andra aktörer
              här, till exempel från TCO. Därifrån har man också varit ute i
              det här läget och tyckt att en lägre ränta har varit befogad tidigare
              därför att det skulle ha skapat ökad sysselsättning. Det är den
              uppfattning som de har utifrån sin profession och sin myndighet.
              Jag tycker inte att det är helt fel att de också för den saken
              in i debatten och argumenterar för den.
            </seg>
            <seg n="dc11f847">
              Men om en myndighetschef från en myndighet som egentligen inte
              har något intresse i själva sakfrågan skulle uttrycka sig i penningpolitiska
              frågor så tycker jag att det är en annan gräns som man går över.
              Då lägger man sig i en fråga som egentligen inte har med ens profession
              inom myndigheten att göra. Då har man gått över en tydlig gräns,
              som är viktig att markera. Det är grannlaga var den gränsen går.
            </seg>
            <seg n="cd44aac2">
              Jag tycker att det viktiga i detta är att man kan föra en bred
              debatt i samhället om det här. Riksdagsledamöter måste kunna debattera
              och man ska föra ut diskussioner om penningpolitiken med vetskapen
              om att det ändå är Riksbanken ytterst som bestämmer utifrån de
              kriterier som den har.
            </seg>
            <seg n="cacd4b0e">
              Som jag sade i mitt inledningsanförande tvivlar jag inte på att
              riksbanksdirektionen kan hantera det här. Emellanåt träffar jag
              också riksbankschefen, och vi diskuterar sådana här saker. Naturligtvis
              diskuterar vi inte penningpolitiska frågor. Riksbanken är inte
              oroad för att det förs en debatt i frågan, utan man gör detta
              utifrån sin profession.
            </seg>
            <seg n="a465ce86">
              Trots detta vill jag säga att det har givits ett frågesvar till
              Tobias Krantz tidigare, och i det sade jag att jag kommer att
              ta initiativ till att vi ska föra in diskussionen om myndighetschefer
              när vi har chefsutbildningar. Vi ska peka på att detta kan vara
              en grannlaga uppgift. Jag tror inte att det finns någon som har
              något att vinna på att de som inte direkt berörs av frågan också
              går in i en debatt när de företräder en myndighet. Det är viktigt
              att föra den diskussionen, och det är jättesvårt att säga var
              den exakta linjen går. Ändå är det viktigt att ha en debatt i
              frågan så att vi har ett bra klimat för penningpolitiken.
            </seg>
          </u>
          <note type="speaker" n="fbfce866">
            Anf. 165 CARL B HAMILTON (fp):
          </note>
          <u who="carl_b_hamilton_e9200f" xml:id="i-882c98e18468d718-1" n="985a3c48">
            <seg n="860f5232">
              Herr talman! Jag tycker att det var ett väl överlagt och bra
              svar på det hela taget. Jag tror att gränsen egentligen går mellan
              de statsråd som har lagstiftningsmakten beträffande Riksbanken
              statsministern, finansministern och kanske också biträdande finansministern
              och andra statsråd. De förstnämnda bör ligga lågt i sitt agerande
              gentemot Riksbanken. Jag tror att Sven-Erik Österberg sade att
              de ska vara försiktiga, och det är nog det riktiga ordet.
            </seg>
            <seg n="b8d0e3df">
              Jag tycker att det är helt okej att man från TCO ger sig in i
              debatten. Det är nästan deras plikt att göra det. Men när det
              gäller deras diskussion om sambandet mellan ränta och sysselsättning
              så skulle många säga att det kan hålla i ett kort perspektiv,
              men inte i ett längre. Det brukar till exempel Riksbanken och
              många ekonomer säga. De anser inte att det finns ett långsiktigt
              samband mellan räntan och sysselsättningen om det inte är så att
              man drivs in i mer extrema situationer. TCO är alltså okej, men
              inte AMS. Där är vi tydligen överens om att om myndighetschefen,
              till exempel AMS generaldirektör, möjligen har gått över gränsen
              om han deltar i en offentlig debatt på detta område.
            </seg>
            <seg n="5f283a6a">
              Jag ska inte pressa biträdande finansministern när det gäller
              just den här personen, men jag noterar i alla fall med tillfredsställelse
              vad statsrådet sade.
            </seg>
            <seg n="968f1828">
              Jag tycker också att det är utmärkt om man i chefsutbildningar
              tar upp den lite speciella konstitutionella situation som vi har
              med en självständig riksbank och de krav som det ställer på andra
              delar av staten.
            </seg>
          </u>
          <note type="speaker" n="f6033b8b">
            Anf. 166 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-84" n="db805b94">
            <seg n="0d669e34">
              Herr talman! Jag tror att Carl B Hamilton och jag är så pass
              överens att det egentligen inte finns så mycket mer att säga i
              debatten.
            </seg>
            <seg n="6b16994e">
              Jag kan ändå tillägga att vi har fria myndigheter i Sverige.
              Traditionsenligt har vi den modellen. Det ställer också höga krav
              på myndighetschefer när det gäller hur de agerar. Det har funnits
              lite synpunkter på det här från tid till annan. Just av den anledningen
              att det här är en sak som har kommit i fokus och när vi ändå har
              en chefsutbildning så kan detta ingå som ett led i den. Man kan
              få titta lite grann på det.
            </seg>
            <seg n="44f4de85">
              Jag ska förtydliga mig, så att vi är helt på det klara med vad
              jag har sagt. Om företrädare för till exempel AMS uttrycker sig
              i penningpolitiska frågor därför att det berör den professionella
              delen, när det gäller att man ska skapa sysselsättning, och har
              en åsikt om det så tycker jag att det kan vara ganska okej att
              de deltar i debatten och gör inlägg i frågan. Om däremot någon
              annan myndighetsföreträdare, som inte har den aspekten på sysselsättningen,
              uttalar sig bara för att han eller hon tycker på ett visst sätt
              så tycker jag att man har gått över gränsen. Då har det inte med
              professionen i myndigheten att göra utan då agerar man mer som
              privatperson därför att man har ett tyckande. Jag tycker att det
              är direkt olämpligt om man som myndighetschef går in i det. Men
              om det har bäring på den uppgift som man har i myndigheten så
              finns det anledning att föra debatt.
            </seg>
            <seg n="226c5cf4">
              När det gäller fackföreningar och andra så håller jag med om
              att det är ytterligare en nivå vid sidan av. Då tillhör det naturligtvis
              helt den fria debatten, och där får man debattera utifrån det
              läge som råder. Sedan kan vi ha åsikt i sak om huruvida ränta
              ger sysselsättning och så vidare, men det får väl tillhöra den
              allmänna debatten. Det kan man ju se på olika sätt.
            </seg>
            <seg n="a1142396">
              Jag tycker att det har varit väl balanserat. Som jag sade tidigare
              tar vi upp det här på myndighetschefsutbildningar och diskuterar
              frågan. Det kan ju vara ganska grannlaga var gränsen går.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="ef4755cd">
            23 § Svar på interpellation 2004/05:164 om åldersgräns för högre
            statliga tjänster
          </note>
          <note type="speaker" n="48e88a6d">
            Anf. 167 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-aae6d9fc2a036e7e-4" n="db805b94" next="i-7b5d3ec3f1103c2e-4">
            <seg n="82fe6443">
              Herr talman! Ingvar Svensson har frågat statsministern mot bakgrund
              av påståendet om att det i Regeringskansliet har utarbetats en
              praxis som styr hur gammal en person som tillsätts till högre
              statliga tjänster får vara vilka åtgärder han avser att vidta
              för att ändra praxis så att människor äldre än 65 år kan komma
              i fråga för högre statliga tjänster.
            </seg>
            <seg n="98d417cc">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="ac972b65">
              Inledningsvis vill jag säga att jag helt och fullt delar Ingvar
              Svenssons uppfattning om vikten av att vi tar till vara de äldres
              erfarenhet och kunskaper inom alla områden av arbetslivet.
            </seg>
            <seg n="8dc616ed">
              Regeringens utnämningsmakt innebär att den bland annat beslutar
              om anställning av chefer för myndigheter som lyder omedelbart
              under regeringen. Dit hör generaldirektörer, landshövdingar, museidirektörer,
              rektorer för universitet och högskolor samt andra sådana chefer.
              Totalt handlar det om ca 230 personer som innehar verksledande
              eller därmed jämförlig ställning. Det övervägande flertalet anställs
              för bestämd tid. De omfattas därigenom inte av reglerna i 32 a
              § lagen om anställningsskydd (LAS) om rätt att kvarstå i anställningen
              till utgången av den månad då han eller hon fyller 67 år, om inte
              annat följer av lagen.
            </seg>
            <seg n="82050ad4">
              Dessa myndighetschefer har en annan typ av anställningsskydd.
              De kan nämligen inte sägas upp under anställningstiden. De kan
              däremot med stöd av bestämmelsen i 33 § andra stycket lagen om
              offentlig anställning (LOA) förflyttas till en annan statlig anställning
              som tillsätts på samma sätt, om det är påkallat av organisatoriska
              skäl eller annars är nödvändigt av hänsyn till myndighetens bästa.
            </seg>
            <seg n="1e231639">
              Av det jag nu redovisat följer att regeringen alltid prövar för
              hur lång tid en myndighetschef ska vara anställd, vare sig det
              gäller en ny anställning eller en förlängning. Tidigare har regeringen
              normalt begränsat sådana anställningar att gälla till den tidpunkt
              då vederbörande chef uppnår pensionsåldern, 65 år. Till följd
              av den nya bestämmelsen i LAS om rätt att arbeta till 67 år intar
              regeringen numer en positiv inställning till att även myndighetschefer,
              som så önskar, fortsätter att arbeta efter 65 år. Som exempel
              kan jag nämna att regeringen beslutade om fortsatt anställning
              en tid efter 65-årsdagen för den tidigare rektorn vid Karolinska
              Institutet. Den 28 oktober 2004 beslutade regeringen vidare om
              fortsatt anställning för den nuvarande landshövdingen i Kronobergs
              län till och med månaden innan han fyller 67 år.
            </seg>
          </u>
          <note n="9eb4927a">
            Regeringen utnämner vidare alla ordinarie domare som anställs
            med fullmakt. Enligt förordningen (DVFS 1991:26 A 72) i Domstolsverkets
            författningssamling om möjlighet för ordinarie domare att kvarstå
            i anställning efter pensionsåldern får domare utan särskilt medgivande
            kvarstå i anställningen två år efter uppnådd pensionsålder, det
            vill säga till 67 år. Vidare kan en ordinarie domare med regeringens
            medgivande kvarstå i anställningen efter 67 års ålder.
          </note>
          <u who="sven-erik_österberg_minister_2004" xml:id="i-7b5d3ec3f1103c2e-4" n="db805b94" prev="i-aae6d9fc2a036e7e-4">
            <seg n="c4e8a426">
              Regeringen utser också ordförande i styrelser för statliga myndigheter.
              Här handlar det om uppdrag och inte om anställningar. Reglerna
              i LAS om rätt att arbeta till 67 år gäller således inte för denna
              grupp.
            </seg>
            <seg n="bc0a113e">
              Dåvarande statsrådet Gunnar Lund besvarade i november 2003 en
              fråga (2003/04:283) om åldersgräns för statliga uppdrag. I svaret
              framhålls att de äldre, med den kompetens de besitter, utgör en
              betydande resurs att ta till vara för samhällets utveckling.
            </seg>
            <seg n="46c3dc23">
              Av svaret framgår också att när regeringen utser ledamöter i
              styrelser görs alltid en bedömning av den samlade kompetensen
              i dessa för att de på bästa sätt ska ges förutsättningar att genomföra
              regeringens uppdrag.
            </seg>
            <seg n="383050d8">
              Avslutningsvis sägs att det är kompetensen hos den som tillfrågas
              som är det primära. Det finns ingen formell åldersgräns, utan
              en individuell prövning sker där såväl kunskap som erfarenhet
              tas till vara.
            </seg>
            <seg n="97651507">
              I dagsläget finns ett antal ordförande i statliga styrelser som
              är äldre än 65 år.
            </seg>
            <seg n="0f728d10">
              Som framgår av det som jag redovisat finns det inte, i motsats
              till vad Ingvar Svensson gör gällande, någon övre gräns vid 65
              år för möjligheten att inneha anställning som myndighetschef eller
              domare. Det finns inte heller någon sådan gräns för uppdrag som
              ordförande i en statlig myndighetsstyrelse. Regeringen tillämpar
              tvärtom ett stort mått av flexibilitet för att tillgodogöra sig
              den erfarenhet och kompetens som dessa äldre personer besitter.
            </seg>
          </u>
          <note type="speaker" n="62d497d9">
            Anf. 168 INGVAR SVENSSON (kd):
          </note>
          <u who="ingvar_svensson_838b4e" xml:id="i-28719f5408b279dd-0" n="8be06e75">
            <seg n="1b3ea071">
              Herr talman! Jag tackar statsrådet för svaret. Interpellationen
              var ställd till statsministern, och statsrådet kan ju inte hjälpa
              att statsministern överlämnat den för besvarande till statsrådet.
              Det är sedan länge så att statsministern ytterst sällan deltar
              i interpellationsdebatter av någon underlig anledning. I och för
              sig innebär detta ett slags devalvering av riksdagens kontrollmakt.
              Jag får hoppas att det inte är medvetet, men man vet ju aldrig.
              Statsrådet Österberg har ett delansvar för utnämningsmakten, men
              det är helt klart att det är statsministern som har det övergripande
              ansvaret. Men nog sagt om detta.
            </seg>
            <seg n="47d6d977">
              Herr talman! Det är rätt intressant att statsrådet säger att
              regeringen numer är positivt inställd till myndighetschefer som
              önskar att fortsätta arbeta efter 65 års ålder. Sedan när gäller
              ordet numer? Det är inte så länge sedan som en högt uppsatt politiker
              i regeringen noterade följande: Regeringen ger aldrig ett förordnande
              som innebär att man passerar 65 år under förordnandetiden.
            </seg>
            <seg n="f63a5a96">
              Som både jag i interpellationen och statsrådet i svaret noterar
              finns i dag inga formella regler på området, men praxis har varit
              väldigt tydlig. Statsrådet har två ynka exempel på att man överskridit
              65-årsgränsen, men statsrådet borde veta att en svala gör ingen
              sommar.
            </seg>
            <seg n="067c5944">
              Herr talman! Statsrådet Österberg har så att säga statistiken
              emot sig när han påstår att jag har fel. Regeringen tillämpar
              ett stort mått av flexibilitet för att tillgodogöra sig erfarenhet
              och kompetens, säger han. Den flexibiliteten har tydligen inträffat
              mycket akut.
            </seg>
            <seg n="eef35b8b">
              Herr talman! Jag har ställt den här interpellationen eftersom
              jag ett antal år har sett problemen med den praxis som regeringen
              har haft intill dess att flexibiliteten nu tydligen har inträtt,
              hur mycket det nu är värt. Det vet vi ju inte ännu.
            </seg>
            <seg n="70e5f8d3">
              Herr talman! Regeringsformen 11 kap. 9 § klargör att utnämningar
              ska ske på sakliga grunder såsom förtjänst och skicklighet. Där
              står ingenting om ålder. Det är märkligt att förtjänst och skicklighet
              enligt regeringens åtminstone tidigare policy i så hög grad har
              upphört vid 65 års ålder. Eller finns det andra sakliga grunder
              för att det är så? Regeringsformen säger ju att det måste finnas
              sakliga grunder. Är det så skulle jag verkligen vilja veta vilka
              dessa sakliga kriterier är. Eller är det så att det är ålderdiskriminering
              man ägnar sig åt?
            </seg>
            <seg n="16bc5ad4">
              Herr talman! Sannolikheten talar för att förtjänst och skicklighet
              faktiskt kan bestå i hög ålder i vissa fall. I andra fall kan
              den upphöra tidigt, ibland långt före 65 års ålder.
            </seg>
            <seg n="6218eee7">
              Apropå den aktuella bergsdebatten vill jag gärna ha sagt att
              det finns berg av kompetens att tillgodogöra sig även hos dem
              som är över 65 år, och 67-årsåldern är heller ingen övre gräns.
            </seg>
            <seg n="215cdbaf">
              Herr talman! Jag hoppas att statsrådet och regeringen i ökad
              utsträckning ska tillgodogöra sig denna insikt i det kommande
              arbetet och avhålla sig från åldersdiskriminering.
            </seg>
          </u>
          <note type="speaker" n="e848c0ba">
            Anf. 169 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-85" n="db805b94">
            <seg n="f86539c0">
              Herr talman! Som jag nämnde i mitt inledande svar på interpellationen
              är det kompetensen och inte åldern som är det primära när en person
              tillfrågas om han eller hon vill åta sig uppdrag som ordförande
              i en styrelse för en statlig myndighet eller ett annat uppdrag.
              Jag kan belysa det med några uppgifter.
            </seg>
            <seg n="d604aec0">
              Av 35 ordförande för de statliga universiteten och högskolorna
              är det sex som är 65 år och äldre, och den äldsta är 72 år. Inom
              Finansdepartementets verksamhetsområde är fyra styrelseordförande
              över 65 år. Inom Kulturdepartementets verksamhetsområde är den
              äldsta styrelseordföranden 72 år. Därutöver finns det ytterligare
              fem ordförande som är över 65 år. Därutöver kan jag nämna att
              det inom Försvarsdepartementets, Näringsdepartementets och Miljödepartementets
              verksamhetsområden finns tre, fyra respektive fem ordförande som
              samtliga är 65 år och äldre.
            </seg>
            <seg n="11cb8780">
              Sammanlagt finns det alltså i dagsläget 28 styrelseordförande
              som är 65 år eller äldre. Detta faktum vederlägger, enligt min
              uppfattning, ganska övertygande Ingvar Svenssons påstående att
              65 år skulle vara en övre gräns för att inneha uppdrag som styrelseordförande.
            </seg>
            <seg n="fd30b908">
              I anslutning till uppgifterna i mitt svar om ordinarie domare
              kan jag nämna att det för närvarande finns 38 domare som kvarstår
              i anställning efter 65 års ålder. Av dessa har tre uppnått en
              ålder av 67 år och har således av regeringen medgivits att kvarstå
              i anställningen. Jag kan också nämna att regeringen nyligen utnämnt
              den nuvarande rikspolischefen Sten Heckscher, som fyllt 62 år,
              till president i Kammarrätten i Helsingfors.
            </seg>
            <seg n="6faa50f8">
              För tydlighetens skull vill jag påpeka att jag inte uppfattar
              Ingvar Svenssons interpellation på så sätt att han anser att regeringen
              ska anställa personer som är 65 år eller äldre på så krävande
              och ansvarsfulla befattningar som generaldirektör eller landshövding
              om de inte redan har en sådan befattning. Jag hoppas att vi är
              överens om att det handlar om att kvarstå i anställning.
            </seg>
            <seg n="34383267">
              När ändringen har skett och så vidare kan jag inte riktigt svara
              på. Det har jag inte inblick i. Men vi vet ju att det är ett antal
              år sedan som riksdagen beslutade om möjligheten att kvarstå i
              anställning till 67 år. Det är klart att det också har haft en
              bäring på utnämningsmakten när det gäller att utse personer till
              de här befattningarna. På denna kort tid har det faktiskt skett
              en ganska stor förändring där man har tagit vara på den äldre
              kompetensen på ett väldigt förtjänstfullt sätt, skulle jag vilja
              säga. Med den uppräkning som har gjorts kan vi konstatera att
              det nu finns väldigt många som är 65 år och äldre. Det finns inte
              heller någon annan policy än att detta ska fortsätta. Som jag
              sade inledningsvis ska det vara kompetens och inte ålder som ska
              vara avgörande.
            </seg>
            <seg n="e66a51ca">
              När det gäller styrelseuppdrag och liknande befattningar är det
              också min personliga uppfattning att många av dem kräver en god
              erfarenhet, en lång livserfarenhet på olika områden. Det kan faktiskt
              komma väl till pass i en statlig styrelse. Är man bara frisk och
              pigg för sin ålder bör inte åldern vara några problem, utan då
              kan kompetensen användas mycket väl. Det tycker jag att jag har
              visat att regeringen också har gjort med de exempel jag har pekat
              på.
            </seg>
          </u>
          <note type="speaker" n="475a62f2">
            Anf. 170 INGVAR SVENSSON (kd):
          </note>
          <u who="ingvar_svensson_838b4e" xml:id="i-28719f5408b279dd-1" n="8be06e75">
            <seg n="cce1a5ba">
              Herr talman! Jag ska inte förlänga debatten så mycket. Statsrådet
              gömmer sig bakom styrelseordföranden här. Men han har väldigt
              få exempel när det gäller myndighetschefer. I interpellationen
              stod också ordet normalt, och det kan man givetvis tolka lite
              hursomhelst.
            </seg>
            <seg n="a414abd1">
              Det är bra om regeringen har en förändringsbenägenhet i fråga
              om detta och börjar tänka i kompetenstermer och inte i ålderstermer.
              Det tror jag att man ska fortsätta med även när det gäller myndighetschefer,
              alltså att man har denna förändringsbenägenhet. Man ska gå på
              kompetens, förtjänst och skicklighet, och inte på ålderskriterier.
            </seg>
            <seg n="1484c0a8">
              Därmed vill jag tacka statsrådet för den här interpellationsdebatten
              och önska en god jul.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="08880a4d">
            24 § Svar på interpellation 2004/05:232 om villkoren för trafikskadade
          </note>
          <note type="speaker" n="418678b4">
            Anf. 171 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-86" n="db805b94">
            <seg n="5285a8b8">
              Herr talman! Helena Bargholtz har frågat statsrådet Thomas Bodström
              om han är beredd att göra en översyn av det nuvarande regelverket
              om trafikskaderegleringen.
            </seg>
            <seg n="98d417cc">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="4e9ea34a">
              Som Helena Bargholtz påpekar i sin interpellation har antalet
              anmälda trafikskador ökat. Framför allt handlar det om mer svårbedömda
              skador som whiplash -skador. Även om försäkringsbolagen reglerar
              de allra flesta skadorna relativt skyndsamt tenderar handläggningstiderna
              att öka för de svårbedömda skadorna. Jag delar till fullo Helena
              Bargholtz oro över konsekvenserna av de långa handläggningstiderna
              hos försäkringsbolagen för vissa skaderegleringsärenden. Långa
              handläggningstider medför ekonomiska problem för den enskilde
              och kan även påverka rehabiliteringsprocessen. Det är därför av
              största vikt att bolagens handläggning av trafikskadeärenden sker
              så skyndsamt som möjligt.
            </seg>
            <seg n="fba94dff">
              Att handläggningstiderna i vissa skadeärenden kan vara alltför
              långa är dock inte ett resultat av bristfällig lagstiftning. Enligt
              konsumentförsäkringslagen, som Helena Bargholtz hänvisar till,
              gäller att ett försäkringsbolag som har fått underrättelse om
              ett försäkringsfall utan uppskov ska vidta de åtgärder som behövs
              för att skadan ska kunna regleras. Skadan ska regleras skyndsamt
              och med iakttagande av den enskildes behöriga intressen. Försäkringsersättning
              ska betalas senast en månad efter det att den ersättningsberättigade
              har anmält försäkringsfallet och lagt fram den utredning som skäligen
              kan begäras av honom eller henne. En motsvarande bestämmelse har
              tagits in i regeringens förslag till ny försäkringsavtalslag som
              nu är föremål för behandling i riksdagen.
            </seg>
            <seg n="1a676471">
              En annan fråga som Helena Bargholtz tar upp i interpellationen
              gäller de medicinska rådgivarna som hon anser ska ställas under
              Socialstyrelsens tillsyn. Denna fråga är föremål för beredning
              inom Regeringskansliet bland annat med anledning av Finansinspektionens
              rapport Stärkt skydd för trafikskadade åtgärder och förslag (2003:1).
              Inom ramen för denna beredning har regeringen gett Socialstyrelsen
              i uppdrag att överväga om de medicinska rådgivarna bör ställas
              under Socialstyrelsens tillsyn.
            </seg>
            <seg n="f1d03552">
              Socialstyrelsen har tagit avstånd från en sådan ordning. Som
              skäl angavs att de medicinska rådgivarna inte utför någon individinriktad
              patientvård. I stället har Socialstyrelsen föreslagit att Trafikskadenämnden
              ska ges möjlighet att remittera ärenden till Rättsliga rådet bland
              annat när den medicinska rådgivaren har en annan uppfattning än
              den behandlande läkaren. I den fortsatta beredningen får man ta
              ställning till om en ändring av tillsynen ska genomföras och hur
              den i så fall ska utformas.
            </seg>
            <seg n="c02b54fb">
              Helena Bargholtz föreslår vidare att Trafikskadenämnden ska omvandlas
              till en renodlad reklamationsnämnd. Som regeringen anfört i propositionen
              Ersättning för ideell skada (prop. 2000/01:68) är den prövning
              som sker i Trafikskadenämnden och andra skadeprövningsnämnder
              viktig för att säkerställa att ersättningsbeloppen blir rättvisa
              och enhetliga. Att ta bort denna prövning i syfte att korta handläggningstiderna
              anser jag inte vara en framkomlig väg.
            </seg>
            <seg n="efff88c6">
              Avslutningsvis vill jag återigen betona vikten av en skyndsam
              skadereglering. För att åstadkomma detta måste åtgärder vidtas
              av försäkringsbranschen, men även av Finansinspektionen inom ramen
              för dess tillsyn av försäkringsbolagen. Det finns redan en dialog
              mellan branschen och inspektionen i dessa frågor, och jag vill
              inskärpa betydelsen av att inspektionen driver på bolagens utveckling
              mot en förbättrad skadereglering. Som jag tidigare nämnde är Finansinspektionens
              rapport Stärkt skydd för trafikskadade under beredning, och jag
              vill därför avvakta resultatet av detta innan jag föreslår ytterligare
              åtgärder. Jag är givetvis beredd att agera om detta skulle behövas
              för att åstadkomma en bättre och effektivare skadereglering.
            </seg>
          </u>
          <note type="speaker" n="e4d7c1fb">
            Anf. 172 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-37c1e78054ae1739-0" n="86cbc6d9">
            <seg n="c08591ee">
              Herr talman! Jag tackar statsrådet för svaret. Numera är det
              inte så lätt att veta till vem i regeringen som man ska ställa
              frågor och interpellationer. Det gäller allmänt.
            </seg>
            <seg n="cb05cb5a">
              Jag noterar att statsrådet delar min oro när det gäller försäkringsbolagens
              långa handläggningstider och deras konsekvenser för enskilda skadelidande.
            </seg>
            <seg n="823232e3">
              Enligt den senaste statistiken från Trafikskadenämnden tar ca
              60 % av försäkringsärendena längre tid än tre år och 3 % mer än
              tio år. Detta är oacceptabelt lång tid för alla de drabbade, och
              de är många. Nära 54 000 drabbades av trafikskador 2003. Och indirekt
              är många av deras anhöriga drabbade.
            </seg>
            <seg n="82c10016">
              Vår oro, statsrådets och min, lär nog inte lugna alla dessa människor.
              De vill se att åtgärder vidtas snabbt för att minska försäkringsbolagens
              plågsamt långa handläggningstider.
            </seg>
            <seg n="7016d4f3">
              Jag menar att lagstiftningen är katastrofalt dålig. Och det är
              inte bara jag som säger det, utan det är andra som har vänt sig
              till mig i den här frågan.
            </seg>
            <seg n="63a7e1cf">
              Jag vill peka på ett par saker som också Finansinspektionen pekar
              på i sina båda rapporter. I konsumentförsäkringslagen sägs att
              försäkringsbolagen måste utreda en skada skyndsamt och med de
              drabbades intressen tillgodosedda. Detta är för många drabbade
              katastrofalt. För vad är skyndsamt? Det finns ingen ordentlig
              tidsgräns utsatt.
            </seg>
            <seg n="60749a86">
              I konstitutionsutskottet, där jag ingår, har vi vid flera tillfällen
              varit förargade och framhållit behovet av att riksdagen i sina
              beslut fastställer en tidpunkt för när olika beslut ska vara genomförda
              eller förslag framlagda.
            </seg>
            <seg n="5547fa57">
              Ordet skyndsamt tenderar att betyda att det tar väldigt lång
              tid i många fall. Det går alltså inte att anmäla ett försäkringsbolag
              för långsam handläggning därför att det inte finns någon tidsgräns,
              och här måste en tidsram sättas.
            </seg>
            <seg n="2b698f68">
              Jag tar i min interpellation också upp tillsynen av försäkringsbolagens
              läkare, de medicinska rådgivarna. I dag står de inte under någon
              tillsyn alls. Jag har föreslagit Socialstyrelsen. Men det viktiga
              är att de medicinska rådgivarna ställs under en tillfredsställande
              tillsyn över huvud taget. Om Rättsliga rådet kan svara för den
              har jag inga invändningar mot det. Men jag undrar: Hur länge ska
              den här frågan beredas? Ge mig då ett annat besked än att frågan
              är under skyndsam beredning.
            </seg>
            <seg n="bb84ae72">
              I min interpellation har jag också tagit upp förslaget att Trafikskadenämnden
              ska omvandlas till en renodlad reklamationsnämnd. Det förslaget
              gillar inte statsrådet, som vi hörde nyss. Detta förslag kommer
              ursprungligen från Finansinspektionen. Trafikskadenämnden har
              till uppgift att kontrollera likformigheten och skäligheten i
              försäkringsbolagens bedömningar. Därigenom är nämnden ett praxisskapande
              organ. Därför vill Finansinspektionen att den här rollen ska renodlas
              genom att låta nämnden bli en reklamationsnämnd. För Finansinspektionens
              tillsyn skulle kontrollen av en god försäkringsstandard kunna
              underlättas på det sättet.
            </seg>
            <seg n="4fc6eae7">
              Avslutningsvis kan det vara värt att nämna att försäkringsbolagen
              alltså ska handlägga ärenden skyndsamt, men jag som bilägare är
              skyldig att försäkra min bil enligt lag. Och den lagen är väldigt
              tydlig och lämnar inget utrymme för en tolkning med ord som skyndsamt.
              Om jag inte försäkrar bilen i tid får försäkringsbolaget ta ut
              en avgift på över 60 kr om dagen för denna min försummelse.
            </seg>
          </u>
          <note type="speaker" n="dbd5ffe9">
            Anf. 173 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-87" n="db805b94">
            <seg n="f2060be9">
              Herr talman! Inledningsvis kan jag återigen säga att handläggningstiderna
              måste förkortas. Det är vi överens om, interpellanten och jag.
            </seg>
            <seg n="04201d4a">
              En stor del av skadorna handläggs relativt snabbt. Men det bekymmersamma
              är att skador med en invaliditetsgrad på 10 % och däröver har
              en genomsnittlig handläggningstid på fyra och ett halvt år, vilket
              vi båda tycker är för lång tid. Detta är allvarliga skador som
              ofta medför stora ekonomiska konsekvenser för den enskilde.
            </seg>
            <seg n="25525349">
              Samtidigt vill jag poängtera att jag kan ha viss förståelse för
              att dessa skador tar längre tid att reglera eftersom det ofta
              är svårt att ställa en diagnos och eftersom det även är svårt
              att bedöma invaliditet och sambandet mellan invaliditet och olyckan.
            </seg>
            <seg n="38447d35">
              När det gäller whiplash -skador har jag inte direkt personlig
              erfarenhet, men nära bekanta till mig har råkat ut för detta.
              Skadan visar sig efter något år då man får ordentliga besvär.
              Skadan ska bedömas, och jag vet att det tar väldigt lång tid.
              Men det är också väldigt viktigt att den skadade får rätt bedömning
              av skadan. Ett dåligt beslut är inte heller bra. Det är också
              viktigt att den som är skadad får ett riktigt beslut och får den
              ersättning som han eller hon är berättigad till.
            </seg>
            <seg n="93ca15bb">
              Whiplash -skadorna tillhör väl de mer svårbedömda skadorna eftersom
              symtomen oftast visar sig först efter en längre tid och det kan
              vara lite olika förlopp, något som också gör det lite svårt att
              en ställa diagnos.
            </seg>
            <seg n="8cdd5707">
              Vidare kan man se att de längre handläggningstiderna också beror
              på att antalet olyckor har ökat. De nyanmälda skadorna utgörs
              till stor del av whiplash -skador. Enligt Försäkringsförbundet
              är 6070 % just whiplash -skador. Att utreda dessa skador är också
              väldigt resurskrävande för bolagen, likaväl som ett fördröjt besked
              är väldigt besvärande och innebär ett lidande för den skadade.
            </seg>
            <seg n="233366c7">
              Att sätta en tid är väl något som också har diskuterats. Förslaget
              utreds nu skyndsamt, som sagt. Det ligger hos Finansinspektionen.
              Jag tror att det ändå finns anledning att avvakta vad man kommer
              fram till på den här punkten eftersom frågan är under beredning.
              Jag ska inte föregripa någonting i det avseendet. Det vore fel
              av mig. Det ligger ju på Finansinspektionen att ta fram det här.
            </seg>
            <seg n="68367ca7">
              Personligen kan jag tänka mig att det kan vara väldigt svårt
              att sätta en tidsgräns för vissa skador. Även om det av flera
              olika skäl skulle vara behjärtansvärt kan det nog vara svårt,
              också därför att vissa skador kräver en längre tid innan slutlig
              bedömning kan göras detta beroende på hur förloppet varit. När
              det däremot gäller helheten är vi helt överens om att det tar
              för lång tid.
            </seg>
            <seg n="705f47b3">
              Till sist: När det gäller detta med att avskaffa Trafikskadenämnden
              för att förkorta handläggningstiderna vill jag säga att regeringen
              tycker att det finns många fördelar med nämnden. Nämnden handlägger
              ca 4 000 ärenden per år. Ytterst få av dessa går vidare till domstol.
              På så sätt avlastar nämnden domstolarna med tanke på deras arbetsbörda.
              Dessutom blir den skadelidandes kostnader lägre vid handläggning
              i nämnden än vid en process i domstol.
            </seg>
            <seg n="fcba1915">
              I det fåtal fall som prövas av domstol har domstolen bestämt
              ersättningen för sveda och värk samt lyte och men i enlighet med
              de tabeller som tagits fram av nämnden. Nämndens viktigaste uppgift
              är givetvis att säkerställa att ersättningsbeloppen blir rättvisa
              och enhetliga och att den skadelidande får sin rätt. Nämndens
              handläggningstid är vanligtvis inte längre än sex månader. De
              långa handläggningstiderna hos bolagen kan således inte skyllas
              på nämnden, vilket jag tycker att det är väldigt viktigt att poängtera.
            </seg>
          </u>
          <note type="speaker" n="cdf7d711">
            Anf. 174 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-37c1e78054ae1739-1" n="86cbc6d9">
            <seg n="b00392dd">
              Herr talman! Det är inte så att man behöver avvakta någon rapport
              eller något förslag från Finansinspektionen. De har kommit med
              en alldeles utmärkt rapport full med konkreta förslag. Rapporten
              kom i januari 2003. Det är egentligen bara att ta den och att
              göra en proposition rakt av. Man behöver alltså inte vänta.
            </seg>
            <seg n="dd2bb165">
              Apropå tidsgränserna och handläggningen tar man upp en väldigt
              bra idé, nämligen att ha så kallade normtider. Finansinspektionen
              har fört samtal med organisationer som företräder de trafikskadade.
              Man vill ha en förutsebarhet när det gäller tidpunkten för att
              ens ärende kan avgöras. Ovissheten och att bara gå och vänta och
              vänta är oerhört plågsamt liksom naturligtvis också de stora ekonomiska
              svårigheter som det kan bli på grund av en sådan här skada.
            </seg>
            <seg n="6d8bcca3">
              Det skulle alltså enligt Finansinspektionen kunna vara möjligt
              för den skadade att i form av en tidsplan eller en prognos för
              när skadan kan vara färdigreglerad följa processen kring vederbörandes
              skada. Det finns möjligheter där. Man har väldigt mycket erfarenheter
              från försäkringsbolagen när det gäller sådana här ärenden. Som
              jag sagt har 54 000 ärenden anmälts på ett år. Ärendena regleras
              av försäkringsbolagen. I vissa fall ska de sedan också hanteras
              av Trafikskadenämnden.
            </seg>
            <seg n="edc8a21b">
              Man kan alltså redan nu göra upp normtider för de olika typerna
              av ärenden. Just den typ av skada whiplash -skadan som statsrådet
              talade om är så pass vanlig att man i det avseendet helt klart
              skulle kunna ta fram en normtid. Jag menar därför att det inte
              finns någon anledning att dröja med ett förslag. Det finns så
              tydligt skisserat i Finansinspektionens rapporter hur man ska
              göra för att underlätta för de trafikskadade, så vänta inte utan
              gör en proposition med en gång!
            </seg>
          </u>
          <note type="speaker" n="b689e97c">
            Anf. 175 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-88" n="db805b94">
            <seg n="1a90493e">
              Herr talman! Finansinspektionens rapport, Stärkt skydd för trafikskadade
              åtgärder och förslag , som jag tidigare nämnde är under beredning
              i Regeringskansliet. Som bekant begärde regeringen in rapporten
              från Finansinspektionen just för att få belyst hur försäkringsbolagens
              skadereglering och handläggningstider utvecklats sedan inspektionens
              tidigare rapport från december 1998.
            </seg>
            <seg n="fa27122e">
              Problembilden är alltså känd. Det är därför som Finansinspektionen
              fick sitt uppdrag. De har lämnat in rapporten, och denna har varit
              föremål för remissbehandling och är nu under beredning. Det finns
              ingen anledning vare sig för mig eller för någon annan att göra
              något annat än att skyndsamt ta hand om rapporten, bereda den
              och, naturligtvis, vidta de åtgärder som behövs. Ingen, allra
              minst jag, har någon anledning att på något sätt skjuta på den
              processen. Men som alla känner till finns det en beredningstid,
              och synpunkter ska vägas in för att de förslag som sedan läggs
              fram ska bli så bra och så vassa som möjligt detta för att komma
              åt det problem som ändå ligger i botten och som är bekymret, en
              lång handläggningstid som leder till problem för den som har blivit
              skadad. Detta är väl vad jag kan säga i den delen.
            </seg>
            <seg n="2be34244">
              Sedan kan man när det gäller bolagen och så vidare fråga sig
              vad mer de kan göra för att bli effektivare. Ja, vi vet redan
              i dag att bolagen lägger ganska mycket resurser på hanteringen
              av de här svåra skadorna. För att vara riktigt tydlig krävs det
              väl egentligen också att man lägger ännu mer resurser på detta
              för att kunna hantera det därför att nu är det inte tillfredsställande.
              Men det är också viktigt att bolagen fortlöpande utbildar sin
              personal i skadereglering.
            </seg>
            <seg n="00c7ec8c">
              6070 % av skadorna är, enligt uppgifter jag fått, whiplash -skador.
              Då är det väldigt viktigt att man så att säga blir mer professionell
              just vad gäller den typen av skador. De utgör en väldig del när
              det gäller handläggningstiden som helhet, så vad som också måste
              ingå i det hela är att försäkringsbolagen måste bli bättre på
              att snabbare göra bedömningar och tidigare väga av så att det
              inte blir så extremt långa handläggningstider som det finns exempel
              på.
            </seg>
          </u>
          <note type="speaker" n="e1caeef0">
            Anf. 176 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-37c1e78054ae1739-2" n="86cbc6d9">
            <seg n="39b649d0">
              Herr talman! Återigen kom det lilla försåtliga ordet skyndsamt
              som jag tror att vi ska försöka undvika därför att det så ofta
              inte innebär någon ordentlig tidsangivelse. Kanske skulle man
              ha en typ av normtidssystem även för de förslag som regeringen
              så småningom ska lägga fram.
            </seg>
            <seg n="5b4d956a">
              Vidare vill jag peka på att Finansinspektionen i sin utmärkta
              rapport har kommit med konkreta förslag om hur man kan förkorta
              handläggningstiderna, nämligen genom att branschen till exempel
              utarbetar riktlinjer för när läkarintyg inte behövs samt genom
              att man schabloniserar inom den nuvarande lagstiftningens ramar
              och förenklar och minskar kraven på kvitton från kunden.
            </seg>
            <seg n="bb7fb289">
              Finansinspektionen konstaterar att handläggningstiden skulle
              kunna reduceras med sex månader om reglerna för den obligatoriska
              prövningen i Trafikskadenämnden ändrades, som vi nyss talade om.
            </seg>
            <seg n="5f2205ff">
              Återigen: Det finns väldigt bra konkreta förslag. Jag hoppas
              att vi inom den närmaste tiden trots allt får se ett förslag som
              kan göra livet lättare för alla dessa trafikskadade och drabbade
              personer.
            </seg>
            <seg n="85337d32">
              Slutligen får också jag passa på att önska god jul.
            </seg>
          </u>
          <note type="speaker" n="31e0ba60">
            Anf. 177 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-e6687065849bb530-89" n="db805b94">
            <seg n="7f05a10d">
              Herr talman! Ordet skyndsamt kan vara ett försåtligt ord men
              också ett ganska bra ord. Vad jag här inbegrep i ordet skyndsamt
              är att vi inte har någon anledning att mer än nödvändigt dra ut
              på tiden, men samtidigt måste det ges tillräckligt med beredningstid
              så att man får fram ett bra förslag.
            </seg>
            <seg n="c7566a70">
              Jag kan väl trösta interpellanten genom att säga att det inte
              kommer att ta tio år. Den tidsaspekten har vi inte, utan vi kommer
              att vara betydligt snabbare än vad försäkringsbolagen är i den
              delen. Jag tror nämligen att vi har ett gemensamt intresse här.
              Framför allt är det konsumentintresset som gäller: att den som
              har blivit skadad får en bra och rättvis behandling. Det ska jag
              efter bästa förmåga försöka medverka till i den här frågan.
            </seg>
            <seg n="e85d6e09">
              Med detta vill jag tillönska interpellanten en god jul.
            </seg>
          </u>
          <note n="666db1e8">
            Överläggningen var härmed avslutad.
          </note>
          <note n="de8b2884">
            25 § Förnyad bordläggning
          </note>
          <note n="e5d6c0a0">
            Föredrogs och bordlades åter
          </note>
          <note n="39e35624">
            26 § Bordläggning
          </note>
          <note n="9d3d39aa">
            Anmäldes och bordlades
          </note>
          <note n="f65035ae">
            27 § Anmälan om interpellationer
          </note>
          <note n="09d35b44">
            Anmäldes att följande interpellationer framställts
          </note>
          <note n="22af16ab">
            den 14 december
          </note>
          <note n="3c0808ac">
            Tuve Skånberg
          </note>
          <note n="e9b53503">
            Staffan Danielsson
          </note>
          <note n="0b3ca900">
            Jörgen Johansson
          </note>
          <note n="04d5e4b3">
            Jan Andersson
          </note>
          <note n="8a6f3f01">
            Interpellationerna redovisas i bilaga som fogats till riksdagens
            snabbprotokoll tisdagen den 18 januari 2005.
          </note>
          <note n="acf98a1b">
            28 § Anmälan om frågor för skriftliga svar
          </note>
          <note n="d7b8dc44">
            Anmäldes att följande frågor för skriftliga svar framställts
          </note>
          <note n="22af16ab">
            den 14 december
          </note>
          <note n="9d9008c2">
            Per Landgren
          </note>
          <note n="470488fb">
            Lars-Ivar Ericson
          </note>
          <note n="470488fb">
            Lars-Ivar Ericson
          </note>
          <note n="470488fb">
            Lars-Ivar Ericson
          </note>
          <note n="0b3ca900">
            Jörgen Johansson
          </note>
          <note n="e9b53503">
            Staffan Danielsson
          </note>
          <note n="86d668e2">
            Carina Hägg
          </note>
          <note n="be8ee8d9">
            Johan Linander
          </note>
          <note n="470488fb">
            Lars-Ivar Ericson
          </note>
          <note n="ddebca77">
            Susanne Eberstein
          </note>
          <note n="c9c467f5">
            Jan Ertsborn
          </note>
          <note n="80daffce">
            Frågorna redovisas i bilaga som fogats till riksdagens snabbprotokoll
            tisdagen den 18 januari 2005.
          </note>
          <note n="c6417295">
            29 § Anmälan om skriftliga svar på frågor
          </note>
          <note n="33d914fe">
            Anmäldes att skriftliga svar på följande frågor inkommit
          </note>
          <note n="22af16ab">
            den 14 december
          </note>
          <note n="470488fb">
            Lars-Ivar Ericson
          </note>
          <note n="5a9005f2">
            Anita Sidén
          </note>
          <note n="f4303523">
            Svaren redovisas i bilaga som fogats till riksdagens snabbprotokoll
            tisdagen den 18 januari 2005.
          </note>
          <note n="e808f0f5">
            30 § Kammaren åtskildes kl. 19.19.
          </note>
          <note n="43369647">
            Förhandlingarna leddes
          </note>
          <note n="987aaf7a">
            /Monica Gustafson
          </note>
        </div>
      </body>
    </text>
  </TEI>
</teiCorpus>
