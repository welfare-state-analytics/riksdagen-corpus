<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--76</head>
          <docDate when="2004-02-15">2004-02-15</docDate>
        </div>
      </front>
      <body>
        <div>
          <note n="28ee2632">
            ﻿
          </note>
          <note n="8154cd0b">
            Riksdagens protokoll
          </note>
          <note n="c3f3f4ff">
            2004/05:76
          </note>
          <note type="date" n="f0fa2e22">
            Tisdagen den 15 februari
          </note>
          <note n="9b043bdc">
            Kl. 13:30 - 18:51
          </note>
          <note n="0e61348f">
            1 § Justering av protokoll
          </note>
          <note n="9845bb62">
            Justerades protokollet för den 9 februari.
          </note>
          <note n="65a05956">
            2 § Anmälan om fördröjt svar på interpellation
          </note>
          <note n="7d149285">
            Till riksdagen hade inkommit följande skrivelse:
          </note>
          <note n="40c6156e">
            Interpellation 2004/05:366
          </note>
          <note n="f3f37d88">
            Interpellation 2004/05:366 av Inger Davidson (kd) om sexklubbars
            könsdiskriminerande reklam
          </note>
          <note n="35cde00f">
            Interpellationen kommer att besvaras fredagen den 11 mars 2005.
          </note>
          <note n="14ed8b47">
            Skälet till dröjsmålet är tjänsteresor.
          </note>
          <note n="a8ab438a">
            Karin Renman
          </note>
          <note n="7d2fe38c">
            3 § Svar på interpellationerna 2004/05:349, 355 och 365 om Sverige
            och relationerna med Kuba
          </note>
          <note type="speaker" n="936b22b1">
            Anf. 1 Utrikesminister LAILA FREIVALDS (s):
          </note>
          <u who="laila_freivalds_minister_2003" xml:id="i-a72ca3ad4992bb9f-0" n="6a91128c" next="i-49ee3401d7f0f028-0">
            <seg n="29924e3a">
              Herr talman! Gunilla Carlsson har frågat mig hur jag avser verka
              för att EU:s beslut att normalisera relationerna till Kuba inte
              ska permanentas om de kubanska myndigheterna inte genomför reella
              och genomgripande åtgärder på människorättsområdet samt hur jag
              avser verka för att oppositionen ska kunna delta vid olika evenemang
              som äger rum på svenska ambassaden i Havanna. Birgitta Ohlsson
              har frågat mig varför Sverige bytt Kubapolitik och om vi kommer
              att bjuda in representanter för demokratirörelsen på Kuba på Sveriges
              nationaldag. Birgitta Ohlsson har även frågat mig varför jag inte
              lyssnat på de politiska ledare i Europa som har erfarenhet av
              att arbeta för demokrati under kommunistiska regimer och på vilket
              sätt jag avser att i framtiden stödja demokratiaktivisternas arbete
              på Kuba. Rosita Runegrund har ställt flera frågor som handlar
              om hur vi på olika sätt ska kunna upprätthålla kontakter med den
              kubanska oppositionen. Rosita Runegrund har även frågat mig vilka
              åtgärder jag tänker vidta för att Sverige och EU ska bidra till
              utvecklingen av ett demokratiskt och fritt Kuba. Jag väljer att
              besvara interpellationerna i ett sammanhang.
            </seg>
            <seg n="b4afdb03">
              Låt mig inledningsvis understryka att EU:s och Sveriges Kubapolitik
              ligger fast. Vi verkar fortsatt enat för att främja målen definierade
              i EU:s gemensamma ståndpunkt från 1996; såsom att främja en process
              för fredlig övergång till pluralistisk demokrati och respekt för
              mänskliga rättigheter och grundläggande friheter samt en hållbar
              ekonomisk återhämtning och en förbättring av det kubanska folkets
              levnadsstandard.
            </seg>
            <seg n="b6706d52">
              Det är samtidigt viktigt att en dialog kan föras med hela det
              kubanska samhället. EU har därför diskuterat hur den kritiska
              dialogen mellan EU och de kubanska myndigheterna i Havanna ska
              kunna återupptas. Vi är alla överens om att kontakterna med den
              demokratiska oppositionen absolut inte får avbrytas. Tvärtom ska
              denna dialog breddas och fördjupas. Mot den bakgrunden fattade
              EU beslutet om att temporärt, fram till juni 2005, häva de så
              kallade juniåtgärderna. Dessa innebar inbjudan av dissidenter
              till nationaldagsmottagningar samt begränsning av högnivåbesök
              och EU-deltagande i kulturella evenemang. I samband med upphävandet
              kom EU överens om att man enbart ska bjuda in företrädare för
              den diplomatiska kåren och landsmän vid firande av respektive
              lands nationaldag. EU kommer att se över sitt agerande, i ljuset
              av utvecklingen på områdena demokrati och mänskliga rättigheter,
              innan juli i år. Låt mig erinra om att samtliga nya medlemsstater,
              varav flera har erfarenhet av kommunistiska regimer, har deltagit
              i EU:s beslut.
            </seg>
            <seg n="cf923ad8">
              Sverige är representerat i Havanna med syftet att främja en fredlig
              övergång till demokrati. Under det senaste årets frysning av förbindelserna
              har våra möjligheter att påverka regimen kraftigt begränsats.
              Jag vill framhålla att ambassaden har och kommer att fortsätta
              ha nära kontakt med representanter för den kubanska demokratirörelsen,
              vid sidan av de mer formella nationaldagsmottagningarna.
            </seg>
            <seg n="1da13ac4">
              Regeringen har ett starkt engagemang för att främja de mänskliga
              rättigheterna på Kuba och för att bidra till en fredlig övergång
              till ett demokratiskt samhälle. Vi stöder det civila samhället
              genom kontakter med och stöd till de aktörer som verkar för demokrati.
              Vi bistår även de svenska organisationer som verkar för demokrati
              på Kuba.
            </seg>
          </u>
          <note n="85697606">
            Då Birgitta Ohlsson som framställt interpellation 2004/05:355
            anmält att hon var förhindrad att närvara vid sammanträdet medgav
            talmannen att Gabriel Romanus i stället fick delta i överläggningen.
          </note>
          <note n="02115958">
            Anf. 2 GUNILLA CARLSSON i Tyresö (m):
          </note>
          <u who="laila_freivalds_minister_2003" xml:id="i-49ee3401d7f0f028-0" n="6a91128c" prev="i-a72ca3ad4992bb9f-0">
            <seg n="dcd125ae">
              Herr talman! För lite drygt ett år sedan läste jag en artikel
              som avslutades på ungefär följande sätt: Om de här raderna når
              offentligheten är det för att författaren har undkommit fängelsevakternas
              övervakning och för att någon annan har vågat bryta mot lagen
              för att få dem publicerade utomlands. Artikeln var utsmugglad
              ur ett fängelse på Kuba, och artikelförfattaren var en av de 79
              dissidenter ur den demokratiska kubanska demokratirörelsen som
              fängslats därför att de arbetat för politiska förändringar, yttrandefrihet
              och demokrati. De här dissidenterna dömdes efter summariska rättegångar
              till fängelsestraff på mellan 6 och 28 år.
            </seg>
            <seg n="f7e02a12">
              I den text som smugglades ut ur det kubanska fängelset skriver
              artikelförfattaren om hur Kubas diktator i 30 års tid har gjort
              allt för att kommunismen ska dominera världen. För dissidenterna
              är alla politiska och diplomatiska kontakter med Fidel Castro
              fullständigt uteslutna, Castro som aldrig hade ett ord av fördömande
              av Lenins, Stalins och Maos brott, som stödde Warzsawapaktens
              invasion av Tjeckoslovakien och som var tyst under Sovjets invasion
              av Afghanistan. Han kan aldrig bli en garant för frihet och demokrati.
            </seg>
            <seg n="baae99fe">
              I samband med massarresteringarna på oliktänkande 2003 införde
              EU i juni ett antal åtgärder, som nu ska ses över. Det är det
              som vi ska diskutera i dag, eller uttryckt som Václav Havel i
              DN den 1 februari: EU-ländernas ambassader i Havanna kommer nu
              att utforma sina gästlistor i enlighet med den kubanska regimens
              önskningar. Trots upprepade larmrapporter från Amnesty och andra
              människorättsgrupper och stor tveksamhet från bland annat holländare,
              tjecker och polacker vill nu Sveriges regering och EU normalisera
              förbindelserna med Kuba. Jag tycker att frågan är berättigad:
              Varför går man envåldshärskaren Castro till mötes och vänder dissidenterna
              ryggen?
            </seg>
            <seg n="5fe9423a">
              Men det handlar inte bara om ett EU-beslut, herr talman, utan
              det handlar också om Sveriges agerande. Därför skulle jag vilja
              fråga Laila Freivalds vad detta agerande var och vad den svenska
              regeringen gjorde när den politik tog form som nu leder till att
              företrädarna för Castros diktatur får plats under kristallkronorna.
              Hur ska vi förklara för de fängslade demokratikämparna att den
              svenska regeringen tillsammans med andra ministärer har tilldelat
              en positiv särbehandling av en regim som torterar och fängslar
              sina egna medborgare? Vad är det för spel som har pågått under
              den här tiden?
            </seg>
            <seg n="e2e49184">
              Ett och ett halvt år efter införandet vill EU nu igen ändra position.
              Jag tycker att det är beklagligt. Jag tycker också att det sätt
              på vilket beslutet har vuxit fram är beklagligt. Jag undrar: Nästa
              gång vi riksdagsledamöter åker till Havanna, kommer vi att få
              hjälp att liksom tidigare få träffa dissidenter på vår egen ambassad
              i Havanna?
            </seg>
          </u>
          <note type="speaker" n="e2e1d399">
            Anf. 3 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-eb6785d182ce12f7-0" n="ab625a9e">
            <seg n="1c75a819">
              Herr talman! Jag ska be att få tacka för att utrikesministern
              har svarat på Birgitta Ohlssons interpellation. Birgitta Ohlsson
              är på resa med statsrådet Jämtin, så hon kan inte ta emot svaret.
              Det är min lott. Det framgår att riksdagsledamöter är något mera
              utbytbara än statsråd. Därför får jag försöka tänka mig in i Birgitta
              Ohlssons tankar.
            </seg>
            <seg n="91369a72">
              Utrikesministern säger att svensk Kubapolitik ligger fast. Det
              är något förvånande med tanke på att vi precis har ändrat på våra
              åtgärder. När diktaturen 2003 fängslade ett antal fritänkare sade
              Sverige och EU ifrån. Vi krävde frigivning av demokratikämparna
              och vidtog ett antal åtgärder för att begränsa kontakterna. Nu
              upphäver vi de åtgärderna för att Fidel Castro och hans regim
              ogillar dem. Vi ska sluta bjuda in folket till svenska ambassaden
              på vår nationaldag och i stället bjuda in diplomater. Ska det
              vara diktaturens diplomater? Jag förmodar det. Om inte det är
              en ändrad politik, vad är det då? Václav Havel kallade det med
              ett träffande uttryck för diplomatisk apartheid. Det är det Sverige
              står för nu tydligen. Havel säger så här i en artikel som är återgiven
              i Dagens Nyheter den 1 februari: Jag har svårt att tänka mig ett
              bättre sätt för EU att vanhedra de nobla idealen frihet, jämlikhet
              och mänskliga rättigheter som unionen omfattar. För att försvara
              europeiska företags vinster, kommer unionen att sluta att bjuda
              in fritänkande människor till sina ambassader och kommer att dra
              slutsatser om vilka dessa är utifrån ansiktstuttrycken hos diktatorn
              och hans bundsförvanter. Det är svårt att tänka sig en mera skamlig
              överenskommelse. Det sammanfattar mina känslor ganska bra.
            </seg>
            <seg n="4158c2be">
              Nu säger statsrådet att kontakterna med den demokratiska oppositionen
              absolut inte får avbrytas. Har ni fått lov av Castro att fortsätta
              ha sådana kontakter? Vad säger EU:s utrikesministrar om Castro
              kräver att även de kontakterna ska avbrytas? Ska vi backa ett
              steg till då?
            </seg>
            <seg n="95f5a65c">
              Utrikesministern säger att EU ska se över sitt agerande i ljuset
              av utvecklingen innan juli 2005. Det menas väl före juli 2005,
              förmodar jag. Vad betyder det? Betyder det att vissa krav ska
              vara uppfyllda för att vi inte ska återuppta juniåtgärderna? Den
              nya politiken ska ju ge större möjligheter att påverka, enligt
              utrikesministern. Vad säger Kubas demokratiska opposition om detta?
              Det framgick inte vid EU-nämndens sammanträde om man hade fått
              några kommentarer från Kubas demokratiska opposition. Man kunde
              möjligen tolka utrikesministerns uttalande så att den demokratiska
              oppositionen tyckte att det var bra att man skulle få andra möjligheter
              till dialog. Är det så? Har Kubas demokratiska opposition godkänt
              de här åtgärderna? I så fall kommer saken naturligtvis i ett annat
              läge.
            </seg>
            <seg n="86fbd77c">
              När det gällde Sydafrika var ju Sverige, i stor enighet, noga
              med att hålla kontakt med den demokratiska oppositionen och inte
              bara med de odemokratiska ledarna. Nu är frågan: Har EU fått garantier
              för att vi kan tala med oppositionen? Har oppositionen sagt något
              positivt om den här förändrade politiken?
            </seg>
          </u>
          <note type="speaker" n="44ed013f">
            Anf. 4 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-cc35dd08329a2d94-0" n="7a8191aa">
            <seg n="18e80ecf">
              Herr talman! Tack för svaret, utrikesministern. Det är ett svar
              som väcker fler frågor än det ger svar.
            </seg>
            <seg n="01d93cd1">
              Jag håller med Gabriel Romanus när det gäller detta att understryka
              att EU:s och Sveriges Kubapolitik ligger fast. Svaret går helt
              på tvärs mot det. EU:s beslut verkar uppenbart märkligt, i alla
              fall så som Laila Freivalds beskriver det i svaret. EU vet tydligen
              hur man tar upp den kritiska dialogen med regimen men inte hur
              man ska bredda och fördjupa dialogen med oppositionen. Hur ska
              man göra det? Kan inte utrikesministern svara på den frågan är
              det uppenbarligen ett spel för gallerierna. Det är inte en fördjupning
              att återgå till den typen av kontakter man hade innan man breddade
              och fördjupade kontakterna förra gången. Det innebär, som jag
              ser det, en försvagning av kontakterna med oppositionen om det
              är så att utrikesministern inte vet hur man ska göra i praktiken.
            </seg>
            <seg n="86618bd4">
              Det är tydligt att det handlar om att EU går med på att Kuba
              använder de fängslade dissidenterna mot den demokratiska politiska
              oppositionen i landet. I mars förra året sade utrikesutskottet
              så här i sitt övervägande: Relationerna på hög diplomatisk nivå
              skall skäras ned, relationerna till representanter för demokratirörelsen
              utökas och arbetet skall inledas för att revidera den gemensamma
              position som styrt relationerna till Kuba sedan 1996. Utskottet
              menar att detta är en välkommen förändring i EU:s hållning. Det
              var beslutet i Sveriges riksdag.
            </seg>
            <seg n="df5de9b9">
              Laila Freivalds sade också i utrikesdebatten förra veckan att
              det tidigare beslutet inte hade gett någon effekt. Socialdemokraterna,
              och i synnerhet Laila Freivalds, visar återigen prov på tillkortakommanden
              och en uppenbar okunskap om dem som beslutet rör. Jag har protokollet
              från riksdagsdebatten förra veckan. Där säger Laila Freivalds
              så här: Det är tvärtom så att just att bara använda sig av gester
              och ord är det som vi måste komma bort från. Vi måste vara beredda
              att vidta handlingar som kan tyckas inopportuna just då. Men om
              ambitionen är att åstadkomma resultat, att faktiskt göra en förändring,
              måste man vara beredd att göra även det och frångå de tomma orden
              och de tomma gesterna. Det är en skymf mot de oppositionella på
              Kuba att säga att det är tomma ord och tomma gester.
            </seg>
            <seg n="bd2f7d0e">
              Demokratirörelsen har inte tystnat. Möjligtvis är det så att
              omvärldens stöd tystnar alltmer, och det visar ju det här beslutet
              från EU i januari. Varelaprojektet var en namninsamling som syftade
              till en folkomröstning på fem områden, precis det som är demokratins
              grund. Man samlade in så många namnunderskrifter. Det nationella
              dialogprogrammet är också ett dokument som målar upp hur ett demokratiskt
              samhälle skulle kunna se ut. Där finns idéer inom en mängd olika
              samhällsområden.
            </seg>
            <seg n="92c70dfd">
              Herr talman! Jag har suttit ned med dessa oppositionella på Kuba.
              Jag har suttit ned med de fängslades familjer. Jag har sett hur
              de trakasseras i samhällena. De har blivit arbetslösa eller tilldelats
              arbeten som kräver mycket lägre utbildning än vad de har. Att
              utrikesministern i Sveriges riksdag kan säga att det är tomma
              ord och gester ser jag som en stor skymf mot dem.
            </seg>
            <seg n="718c9c42">
              Jag vill ha svar på de frågor som jag har ställt till utrikesministern
              i interpellationen. Jag ser fram emot de svaren.
            </seg>
          </u>
          <note type="speaker" n="0c81cc5d">
            Anf. 5 KAJ NORDQUIST (s):
          </note>
          <u who="unknown" xml:id="i-43162d0b3b9a24ac-0" n="bbc6530c">
            <seg n="b0f80c0e">
              Herr talman! Fru utrikesminister! Tack för svaret. Jag och de
              andra debattörerna hör uppenbarligen lite olika. Jag är socialdemokrat.
              Jag är stolt över de internationalistiska värderingar som vi socialdemokrater
              har stått för och våra demokratiska socialistiska värderingar.
              Jag har växt upp med dem, och jag har alltid stått för dem.
            </seg>
            <seg n="d315cea7">
              I Rosita Runegrunds interpellation finns det en fråga av retorisk
              karaktär som låter ungefär så här: Ska nu Socialdemokraterna återgå
              till sin Castrovänliga politik och sin Castrovänliga linje?
            </seg>
            <seg n="cd0d5f89">
              Jag uppfattar inte riktigt den linje som vi har fört tidigare
              som Castrovänlig. Jag vet att bland annat Olof Palme besökte Kuba
              på 70-talet. Jag vet att 2 000 kubaner som inte gillar regimen
              sökte sig till Sverige 1994 just på grund av respekten för den
              här så kallat Castrovänliga linjen. Jag har också träffat dem,
              så jag vet precis vad jag pratar om. De tyckte att de insatser
              som de hade uppfattat från svensk sida gjorde Sverige till ett
              land som var intressant att fara till.
            </seg>
            <seg n="971818d1">
              Jag tycker att det finns en hel del missförstånd i debatten om
              Kuba från apologeterna för den kubanska regimen men också från
              motståndare. Man likställer Kuba och Castro. Ingenting kan vara
              mer felaktigt. Det finns miljontals kubaner, och de heter inte
              Fidel Castro allihop, och de tänker inte som Fidel Castro allihop
              heller. Det finns betydande skiktningar på Kuba. Det finns ingen
              anledning att jämställa de begreppen.
            </seg>
            <seg n="49ca8eb1">
              Man kan fundera på hur den andra politiken skulle vara, det vill
              säga den som inte var vår politik. I vår politik, som jag hör
              den, är vi klara över att Kuba är en diktatur, att det är dåligt
              beställt med de mänskliga rättigheterna och att ekonomin inte
              alls är skött på ett sådant bra sätt som man skulle kunna vänta
              sig. Vad gör man då? Man kan ju dra till med sanktioner, embargon
              och bojkott. Det har försiggått mot Kuba i snart 45 år med mycket
              liten framgång.
            </seg>
            <seg n="d1b15e1e">
              Man måste ha ett lite längre perspektiv för den utrikespolitik
              som bedrivs. Den kan inte bara vara kortsiktig, utan det måste
              finnas ett längre perspektiv om man ska kunna bidra till en demokratisk
              utveckling på sikt på Kuba.
            </seg>
            <seg n="016eee96">
              Man brukar ibland tala om den amerikanska hårda utrikespolitiken
              som skulle komma från Mars och den mjuka europeiska som skulle
              komma Venus. I så fall är det väldigt intressant. Det är nio av
              de mest framträdande marsianerna som har misslyckats grovt i sin
              politik. Jag kan räkna upp namnen på dem om någon vill, men det
              kan alla andra också. Efter 45 års bojkott har man inte alls lyckats
              få in någon demokrati på Kuba. Man har inte störtat regeringen.
              Man har däremot lyckats ge den kubanska regeringen en större auktoritet
              än den hade tidigare.
            </seg>
            <seg n="435e6e27">
              Jag hörde inte, i vad utrikesministern sade, varken någon speciellt
              mjuk attityd mot den kubanska regimen eller någon undfallenhet.
            </seg>
            <seg n="5de40bdb">
              Jag tycker att det här är lite dåligt. Det påminner lite om en
              gammal klassisk amerikansk debatt där John F. Kennedy anklagade
              Richard Nixon för att vara soft on communism . Det var svammel
              den gången också.
            </seg>
          </u>
          <note type="speaker" n="41a88d06">
            Anf. 6 Utrikesminister LAILA FREIVALDS (s):
          </note>
          <u who="laila_freivalds_minister_2003" xml:id="i-a72ca3ad4992bb9f-1" n="6a91128c" next="i-49ee3401d7f0f028-1">
            <seg n="80b21892">
              Herr talman! Jag är i och för sig inte förvånad över att det
              kan finnas tveksamheter kring den förändring i engagemanget på
              Kuba som EU-beslutet innebär. Det var naturligtvis också en djup
              diskussion inom EU-länderna, och det fanns stor tveksamhet från
              många av oss om detta var rätt åtgärd att vidta nu. Det var också
              skälet till att vi enades kring det här. Vi var inte nöjda med
              vad vi hade uppnått med det tidigare beslutet. Vi måste pröva
              någonting nytt, och vi utvärderar det ganska snart för att se
              effekterna av det.
            </seg>
            <seg n="470b026b">
              Det finns en stor enighet inom EU om Kubapolitiken, och det vi
              måste göra är naturligtvis att hitta mera effektiva metoder för
              att påverka den kubanska regimen och också hitta bättre och utökade
              metoder för att stödja oppositionen på Kuba.
            </seg>
            <seg n="b1019edf">
              Det är inte fråga om, Gunilla Carlsson, att vi vänder dissidenterna
              ryggen det är tvärtom. Beslutet innebär att vi måste fortsätta
              utveckla det stöd som vi ger till demokratirörelsen på Kuba. Vi
              måste bredda och fördjupa det.
            </seg>
            <seg n="29aba75b">
              Rosita Runegrund vill veta på vilket sätt vi ska göra det. Jag
              vill inte gå in på det. Exakt hur vi gör det är faktiskt ingenting
              som vi redovisar, men vi har ett demokratistöd till dem som engagerar
              sig för utvecklingen på Kuba. Bara Sverige avsätter årligen 20
              miljoner kronor i stöd till olika svenska och internationella
              organisationer kyrkliga, fackliga och demokratiska som arbetar
              på Kuba på olika sätt. Vi försöker uppmuntra till att få in mera
              projektförslag från det svenska samhället, och viss ökning har
              skett, inte minst med de två nya aktörer, Erikshjälpen och Diakonia,
              som vi har fått under senare året. Jag vet till exempel att Folkpartiets
              organisation, Silc, har olika projekt som man bedriver på Kuba.
            </seg>
            <seg n="c207b140">
              Men jag noterar med beklagan att vi inte har fått in några nya
              ansökningar förra året för att kunna ge ytterligare stöd. Det
              behövs flera projekt och flera som vill engagera sig, och det
              finns ekonomiskt och annat stöd att ge till dem som gör det. Det
              är det som är avsikten: att bredda och fördjupa engagemanget,
              inte minst från svensk sida men förhoppningsvis från alla EU-ländernas
              sida.
            </seg>
            <seg n="6dc9bf06">
              Det är inte så, Gunilla Carlsson, att det nu är Castros representanter
              som ska stå under kristallkronorna. Beslutet innebär att man kommer
              att bjuda in sina landsmän och diplomatiska kåren. Det är för
              att markera att det här med nationalmottagningen är en tom gest
              om man bara bjuder in dissidenter men sedan inte kan göra något
              mera verkningsfullt. Det är därför vi måste hitta nya metoder.
              Vi kan inte nöja oss med den typen av synbara demonstrativa åtgärder,
              utan vi måste utveckla vårt betydligt djupare och bredare engagemang
              i demokratirörelsen.
            </seg>
            <seg n="9faaf3ae">
              Självklart har vi inte bett om lov att få göra detta. Tvärtom:
              Det här är säkerligen något som inte alls uppskattas av regimen,
              det vill säga att vi i stället för att ha det öppna opponerandet
              genom att inbjuda dissidenterna utvecklar och fördjupar vårt engagemang
              och stödet till dem.
            </seg>
            <seg n="18a76241">
              Gabriel Romanus ställde frågan om detta har godkänts av oppositionen
              på Kuba. Det har kommit lite olika reaktioner från oppositionen.
              Jag tror att det avgörande är att vi visar att det europeiska
              stödet till dissidenterna faktiskt innebär förbättrade möjligheter
              för dem att arbeta. Det är därför det är viktigt med den utvärdering
              som sker ganska snart.
            </seg>
            <seg n="0f4181b4">
              Jag tackar Kaj Nordquist för en utomordentlig sammanfattning
              av vad den svenska socialdemokratiska politiken för Kuba är. Den
              går långt tillbaka i historien, och den är väldigt förpliktande
              för framtiden. Jag är övertygad om att den politiken en dag kommer
              att ge resultat.
            </seg>
          </u>
          <note n="a63c425e">
            Anf. 7 GUNILLA CARLSSON i Tyresö (m):
          </note>
          <u who="laila_freivalds_minister_2003" xml:id="i-49ee3401d7f0f028-1" n="6a91128c" prev="i-a72ca3ad4992bb9f-1">
            <seg n="a0348627">
              Herr talman! Jag tyckte att det var viktigt att väcka den här
              interpellationen just för att jag är lite oroad över en del tendenser
              jag ser i EU. Jag ser också en del tendenser av undfallenhet när
              man behöver diskutera demokrati och mänskliga fri- och rättigheter.
              Kuba är ju inte den enda diktatur som EU har att hantera. Är det
              så här vi nu också ska börja agera med Vitryssland och en del
              andra så är det ganska legitimt att väcka en del frågor. Det gäller
              också bristen att vi inte tidigare har diskuterat det här i kammaren
              eller på några andra sätt. Helt plötsligt, som en A-punkt inom
              EU, kommer en snabb förändring till stånd där många länder uttrycker
              tveksamhet det berättade också utrikesministern för oss här.
            </seg>
            <seg n="9c473aaf">
              Det har gått ett och ett halvt år sedan man införde juniåtgärderna
              som en följd av att man gjorde massarresteringar. Nu vill man
              redan se över detta, och jag har därför ställt frågor till utrikesministern,
              som jag inte tycker att jag fått svar på. Hur kommer man att verka
              för att EU:s beslut om att normalisera relationerna till Kuba
              inte kommer att permanentas om de kubanska myndigheterna inte
              genomför reella och genomgripande åtgärder på människorättsområdet,
              såsom att släppa politiska fångar fria? Var har utrikesministern
              varit i den här debatten i EU? Vad har man ställt upp för krav?
              Är det att frige samtliga dissidenter, eller gäller det några
              speciella? Hur har man agerat för att ställa upp kraven för att
              också kunna mäta om envåldshärskaren och diktatorn sedan 30 år
              tillbaka, Fidel Castro, helt plötsligt skulle komma på demokratiska
              och frihetliga tankegångar? Jag har själv tidigare sagt att jag
              tror att det innefattar ett stort mått av önsketänkande att tro
              att man kan komma någonvart, men jag har respekt för viljan att
              försöka åstadkomma något. Jag är dock väldigt orolig för de signaler
              som man faktiskt sänder med detta, för det finns inga tydliga
              definitioner, vad jag kan se, av vad Castro och Kubas regim nu
              måste leva upp till.
            </seg>
            <seg n="3fc9bbab">
              Samtidigt är jag väldigt orolig för det som skulle kunna vara
              mer effektiva metoder, som utrikesministern nu säger att hon inte
              vill gå in på. Jag tror att det är oerhört viktigt att vara tydlig
              och säga att härifrån, från hela Sveriges riksdag, kan vi mycket
              väl öka engagemanget och också säga det: Självklart ska vi från
              Sveriges sida, när riksdagsledamöter kommer till Havanna, hjälpa
              till att ordna möten med vem man än vill träffa. Vi måste kunna
              fortsätta få den servicen att vi kan träffa dissidenter och för
              den delen också umgås under kristallkronorna med företrädare för
              regimen, om det skulle vara nödvändigt. Det är de här svaren jag
              vill ha för att visa att Sverige fortfarande har ett engagemang
              i demokratifrågorna och inte lämnar dissidenterna på Kuba åt sitt
              öde.
            </seg>
            <seg n="8bc17404">
              Jag fick heller inte svar på frågan hur det kommer sig att Sverige
              är ett av de länder som ändå har uppfattats ha varit goda vänner
              till Kuba i den här delen. Det ryktas att Sverige har fått vissa
              favörer jämfört med en del andra EU-länder. Därför skulle jag
              vilja veta: Vad har utrikesministern gjort under den här tiden?
              Har Sverige haft något speciellt engagemang? Vad har man ställt
              upp för kriterier?
            </seg>
            <seg n="449cc972">
              Jag beklagar att EU har tagit det här beslutet. Det binder Sverige,
              och det är väldigt otydligt om man i så fall skulle återgå till
              de tidigare åtgärder som utrikesministern säger har visat sig
              helt värdelösa. Jag tror inte att de var det. Jag tror att de
              var väldigt viktiga för dissidenterna. Det visade också att EU
              står stark på den här sidan och att man faktiskt inte accepterar
              massavrättningar. Och inte bara det: På Kuba torteras och dödas
              meningsmotståndare till regimen. Här måste EU vara oerhört tydligt,
              och jag ser tyvärr att det här är ett steg i fel riktning. Jag
              hoppas att jag har fel, men jag kommer att fortsätta ha mina tvivel.
            </seg>
          </u>
          <note type="speaker" n="92b00f62">
            Anf. 8 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-eb6785d182ce12f7-1" n="ab625a9e">
            <seg n="e2aa5954">
              Herr talman! Det är naturligtvis positivt att det här beslutet
              har fattats under stor tveksamhet, därför att alla inser ju att
              det kan ge helt fel signaler. Om man först kräver någonting och
              vidtar vissa sanktioner och sedan inte får något tillmötesgående
              men ändå tar bort sanktionerna är det klart att det kan uppfattas
              som Václav Havel till exempel säger, nämligen att det är rena
              självmordspolitiken för EU att knyta an till Europas sämsta politiska
              traditioner vars minsta gemensamma nämnare är idén att ondskan
              måste erbjudas eftergifter.
            </seg>
            <seg n="35a2cd82">
              Nu säger utrikesministern att det här ska utvärderas inom några
              månader, mindre än ett halvår, men hon vill inte gå in på vad
              det är för motprestationer som ska komma för att vi inte ska återuppta
              de här sanktionerna. Nej, det kan jag förstå som en försiktighetsåtgärd,
              eftersom i varje fall vi här i Sveriges riksdag jag är säker på
              att det är så i många andra parlament i Europa också kommer att
              ställa frågor i juni: Vad har ni nu uppnått med den här mera eftergiftsbetonade
              politiken?
            </seg>
            <seg n="cc20d00e">
              Utrikesministern säger också att reaktionerna från oppositionen
              på Kuba var blandade. Det finns tydligen en del som har tyckt
              att det här var en bra linje. Det vore intressant att få exempel
              på vilka det är, i varje fall under hand, för något sådant har
              inte vi lyckats uppfatta.
            </seg>
            <seg n="93729976">
              Jag hoppas att jag tolkar utrikesministern rätt, att kontakterna
              ska fortsätta och att det inte blir så att regimen ser det här
              som en framgång och sedan kräver att vi backar ytterligare. Kontakterna
              med oppositionen ska fortsätta och vi kräver resultat före juli
              i år. Vi kommer att följa det och naturligtvis ställa krav på
              att det redovisas vilka resultat eftergifterna har lett till.
            </seg>
            <seg n="ff1c76bd">
              Jag uppfattar också att utrikesministern säger att inga företrädare
              för Castroregimen kommer att inbjudas på Sveriges nationaldag.
              Det var ju för väl. Det var lite oklart i svaret. Diplomatiska
              kåren kan ju vara lite av varje.
            </seg>
            <seg n="a6314d9f">
              Till Kaj Nordquist vill jag säga att det är bra om många socialdemokrater
              tar avstånd från regimen på Kuba. Det är inte så att någon av
              oss likställer Kuba med Castro, tvärtom. Det är det som är felet,
              att Castro är en sak och det kubanska folket en helt annan, men
              han får tala för folket i kraft av sin diktatur. Jag undrar möjligen
              om Kaj Nordquist har hört talas om Pierre Schori. Han är ju inte
              i politikens första linje nu, men han har onekligen utgjutit en
              del hyllningar över Castro under den tid då han var aktiv i politiken.
              Vi får väl hoppas att det nu anses tillhöra ett passerat stadium
              för socialdemokratin.
            </seg>
            <seg n="a10ab49e">
              Som sagt, jag skulle vara glad om jag har tolkat utrikesministerns
              besked rätt: Inga representanter för regimen kommer att bjudas
              in till Sveriges ambassad. När utvärderingen görs gäller det att
              åtgärderna har lett till något påtagligt resultat. De flesta av
              de människor som fängslades 2003 sitter fortfarande kvar i fängelse.
              De som har släppts av hälsoskäl är väl i husarrest, förmodar jag.
              Vi har inte uppnått någonting som kan motivera att vi lättar på
              de sanktioner som infördes 2003, de så kallade juniåtgärderna.
            </seg>
          </u>
          <note type="speaker" n="a036fa4f">
            Anf. 9 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-cc35dd08329a2d94-1" n="7a8191aa">
            <seg n="aae98cf5">
              Herr talman! Jag blev inte så mycket klokare på Laila Freivalds
              svar här. Att man inte vill redovisa öppet är en feghet, om det
              nu har skett en förändring av den så kallade politiken.
            </seg>
            <seg n="6635af8d">
              Kaj Nordquist säger att den socialdemokratiska politiken har
              bidragit till den situation som är på Kuba. Under de år jag har
              suttit i utrikesutskottet har det varit väldiga tveksamheter just
              med skrivningarna runt Kuba, att få till riktigt skarpa formuleringar.
              Det jag läste upp tidigare var den hittills skarpaste formuleringen
              från utrikesutskottet.
            </seg>
            <seg n="d79c0169">
              Jag vill återgå till demokratirörelsen på Kuba. Det är inte socialdemokrater
              i Sverige, Sveriges riksdag eller EU som är det kubanska folkets
              framtid, utan det är stöd till oppositionen. Jag vill framhålla
              Varelaprojektet, som ändå var det som satte i gång hela den process
              som är så avgörande för Kubas framtid.
            </seg>
            <seg n="ff467d65">
              Varelaprojektet är ett fredligt projekt som förtjänar att stöttas
              mycket mer än vi gör. Utrikesministern tog upp att det finns x
              miljoner och att man stöttar de olika svenska organisationerna.
              Kristdemokraterna har kontakter på Kuba. Oswaldo Payá är kristdemokrat.
              Jag vet också hur han har ställt sig till det senaste EU-beslutet.
              Man kan läsa mellan raderna i hans diplomatiska svar. De är ganska
              utlämnade. EU är en så pass stark institution, och det är av betydelse
              vad EU säger. Det har mycket stor betydelse, mycket större än
              det Sverige och den svenska riksdagen säger, även om vi behöver
              ha ett klart beslut härifrån.
            </seg>
            <seg n="5e556edd">
              I ett svar som jag har från Oswaldo Payá säger han att Europeiska
              unionen dock behöver omorientera sin inställning till den kubanska
              verkligheten innan några nya åtgärder vidtas. Det tål att lyssna
              på att Europeiska unionen behöver omorientera sin inställning
              till den kubanska verkligheten innan några nya åtgärder vidtas.
              Det visar på att oppositionen på Kuba i dag känner att omvärlden
              inte har den kunskap som den borde ha om situationen på Kuba.
            </seg>
            <seg n="793d0cd6">
              Jag vill återigen hänvisa till de samtal jag själv har haft med
              oppositionellas familjemedlemmar på Kuba. Jag har sett vad de
              är utsatta för.
            </seg>
            <seg n="1dfd453e">
              Det går heller inte att undgå den artikel av Václav Havel som
              var i DN. Det han uttrycker är att den spanske socialistiske premiärministern
              José Zapateros kortsynthet har segrat. Vad anser utrikesministern
              om det?
            </seg>
          </u>
          <note type="speaker" n="f7e574b9">
            Anf. 10 KAJ NORDQUIST (s):
          </note>
          <u who="unknown" xml:id="i-43162d0b3b9a24ac-1" n="bbc6530c">
            <seg n="7b3acd62">
              Herr talman! Jag är, som jag sade tidigare, socialdemokrat och
              utgår från den internationella solidariteten och ett lite längre
              perspektiv. Jag tycker att det är viktigt att stå för det även
              i fortsättningen, att vi inte bara har en kortsiktig bild. Det
              här är ett problem som har funnits länge. Den nuvarande kubanska
              regimen har funnits där i drygt 45 år, så det är ingenting nytt.
            </seg>
            <seg n="20d92cd7">
              Jag tror att Rosita Runegrund lite grann missade vad jag sade.
              Jag sade att den socialdemokratiska politiken mot Kuba gjorde
              att 2 000 kubaner som inte gillar Fidel Castro tyckte att Sverige
              var ett väldigt bra land att flytta till. 2 000 åkte hit på egen
              bekostnad 1994. Sedan blev det lite krångligare i och med att
              man inte kom in utan visum beroende på att vi gick med i EU. Det
              var den bild som den vanlige kubanen hade av Sverige, företrädesvis
              av socialdemokratisk politik. Det är viktigt att komma ihåg.
            </seg>
            <seg n="016b2235">
              Sedan säger Rosita att det inte kommer att vara svenska socialdemokrater
              som kan avgöra vad som händer på Kuba, och det stämmer nog. Men
              det kommer å andra sidan inte svenska kristdemokrater att göra
              heller, utan det är snarare kubaner som ska bestämma vad som händer
              på Kuba. Det tycker jag är en viktig princip.
            </seg>
            <seg n="a08532c4">
              Så till Gabriel Romanus: Jo, jag känner till Pierre Schori. Det
              är bara några veckor sedan jag träffade honom senast. Jag tycker
              att han har gjort mycket bra insatser inom många områden. Men
              det blir lite fånigt när Folkpartiet jagar oss för att han sade
              någonting om det här som kanske inte var så bra. Jag skulle till
              exempel kunna kontra med att fråga om Folkpartiet fortfarande
              tycker som Ola Ullsten, att det amerikanska imperiet ska bekämpas
              och att Robert Mugabe är en mycket begåvad ledare för Zimbabwe.
              Det har jag nämligen hört Ola Ullsten säga. Det är lika sant som
              något annat.
            </seg>
            <seg n="4d0106b5">
              Vi brukar säga att det är viktigt att EU har en samlad utrikespolitik.
              Nu har vi en samlad utrikespolitik, och då är det genast fler
              partier som hoppar upp och säger att det inte är bra. Det blir
              lite ologiskt jämfört med hur man tänker annars. Jag tycker snarare
              att det hela luktar inrikes utrikespolitik.
            </seg>
          </u>
          <note type="speaker" n="ceb8bc2f">
            Anf. 11 Utrikesminister LAILA FREIVALDS (s):
          </note>
          <u who="laila_freivalds_minister_2003" xml:id="i-a72ca3ad4992bb9f-2" n="6a91128c" next="i-49ee3401d7f0f028-2">
            <seg n="873382e9">
              Herr talman! Jag måste faktiskt anknyta till vad Kaj Nordquist
              säger. Jag trodde att vi var överens i riksdagen om att det är
              viktigt att EU har en samlad utrikespolitik, att vi är eniga kring
              frågor som inte minst är viktiga för Sverige: bekämpande av diktaturer
              och brott mot mänskliga rättigheter över hela världen. EU är en
              kraft i de sammanhangen. Vi måste utnyttja den kraften, men en
              förutsättning är att vi är eniga. Det är inte alltid lätt att
              bli enig. Självklart kan man ha olika erfarenheter och olika syn
              på frågan.
            </seg>
            <seg n="c99f3e75">
              Nu har vi arbetat oss fram till en enighet kring att vi måste
              öka vårt engagemang för stödet till demokratirörelsen på Kuba.
              Vi måste få kanaler till regimen för att kunna framföra de krav
              vi faktiskt har på frisläppande av dissidenter som sitter i fängelse
              och mot brott mot mänskliga rättigheter. Vi har kommit fram till
              att vi behöver de kanalerna, och dem ska vi nu utnyttja. Det är
              heller ingen tvekan om att dissidenterna är nöjda om vi ökar stödet
              till dem och engagemanget för deras rörelse.
            </seg>
            <seg n="2de29b28">
              Att vi inte kan redovisa på vilket sätt vi fördjupar detta har
              ingenting med feghet att göra, Rosita Runegrund, utan det handlar
              naturligtvis om att vi inte alltid i detalj redovisar på vilket
              sätt vi stöder motståndsrörelser och demokratirörelser. Vi vill
              ju inte att regimerna ska veta exakt vilka strategier vi har och
              vilka åtgärder vi vidtar. Det är synd att jag över huvud taget
              behöver säga det, men kanske måste jag påminna om att det inte
              alltid är bra att redovisa exakt hur stödet till motståndsrörelser
              ser ut.
            </seg>
            <seg n="14329532">
              När det gäller Gunilla Carlssons fråga ifall man, när man besöker
              Kuba, kommer att få hjälp att träffa dissidenter och ordna olika
              arrangemang är svaret: Självklart. Vi hoppas att detta blir en
              del av resultatet av det nya beslutet, nämligen att fler kommer
              att engagera sig, resa till Kuba, söka kontakt och hitta gemensamma
              projekt. Då är det ambassadernas, inte minst den svenska ambassadens,
              uppgift att ge hjälp och stöd till dem som vill engagera sig.
              Vi ger pengar till dem som engagerar sig i Sverige, och vi ställer
              upp när man kommer till Kuba, för att hitta formerna och få till
              stånd ett samarbete med företrädare för demokratirörelsen.
            </seg>
            <seg n="59c5e51e">
              Gunilla Carlsson säger att vi får favörer av Kuba. För det första
              behöver Sverige inga favörer av Kuba. För det andra måste jag
              erinra om att beslutet inte mötts med något jubel från Castro
              eller från den kubanska regimen. Tvärtom tycker de att detta är
              en sämre variant. De var nöjda med det läge som var tidigare,
              vilket var ett av skälen till att vi insåg att den metod vi hade
              valt inte gav oss möjligheter att uppnå det som vi vill uppnå.
            </seg>
            <seg n="706dd109">
              Sedan frågade Gabriel Romanus om regimen blir inbjuden. För att
              ge ett klart besked om det är svaret: Inte till nationaldagsmottagningarna.
            </seg>
            <seg n="ebf563be">
              Vi återkommer, som sagt, i den här frågan, och jag ser fram emot
              att få frågor i juli om vad effekterna av den nya politiken blivit.
              Förhoppningsvis kan jag då åtminstone ge beskedet att vi fått
              bra gensvar från demokratirörelsen på Kuba och att de ser positivt
              på den utveckling vi åstadkommit. Däremot är jag inte säker på
              att vi i grunden kommer att ha förändrat den kubanska regimen
              till juli, precis som Kaj Nordquist påpekade.
            </seg>
            <seg n="59eb14fa">
              Det har varit, och är fortfarande, ett långsiktigt projekt, och
              vi kommer att göra allt vi kan för att främja en demokratisk utveckling
              på Kuba.
            </seg>
          </u>
          <note n="64e75387">
            Anf. 12 GUNILLA CARLSSON i Tyresö (m):
          </note>
          <u who="laila_freivalds_minister_2003" xml:id="i-49ee3401d7f0f028-2" n="6a91128c" prev="i-a72ca3ad4992bb9f-2">
            <seg n="9abab5dc">
              Herr talman! Enligt en PM från Regeringskansliet, med anledning
              av beslutet att häva juniåtgärderna, reagerade den kubanska regimen
              direkt med att avfrysa EU-ambassaderna i Havanna, och relationerna
              KubaEU är i nuläget normaliserade. Så Castro tyckte nog inte att
              beslutet var helt igenom dåligt.
            </seg>
            <seg n="1ee26405">
              Samtidigt påtalade den kubanska regimen tydligt att den inte
              kan acceptera regelbunden och synlig dialog med oppositionen.
              Detta dilemma står EU nu inför, och då har vi en svensk utrikesminister
              som hoppas att man kanske om bara några månader ska kunna visa
              på tydliga resultat av denna nya tidens politik. Jag sade tidigare
              att där kanske fanns ett visst mål av önsketänkande, men jag önskar
              lycka till.
            </seg>
            <seg n="75eb3c4d">
              Självklart ska vi använda EU som en kraft för mänskliga fri-
              och rättigheter samt demokrati. Om orden är vi alltid överens,
              men frågan gäller hur, och jag tycker mig här se en undfallenhetens
              politik. Jag har frågat hur Sverige och Sveriges utrikesminister
              agerat under tiden detta beslut växte fram. Vad har de haft för
              uppfattningar? Det har varit ett kontroversiellt beslut i EU.
              Det har funnits antydningar om att man, av olika skäl, gått den
              spanske socialdemokratiske regeringschefen till mötes, alltså
              för att han ska få vissa bättre möjligheter.
            </seg>
            <seg n="4904d165">
              Anledningen till att jag ställer frågan och vill diskutera den
              är just att det i Sveriges riksdag inte borde finnas några som
              helst skiljaktigheter i den här frågan, det vill säga bland oss
              som deltar nu och Centern. Anna Lindh var 2003 oerhört engagerad
              när sanktionerna gentemot Kuba infördes, ivrigt påhejad av oss
              andra. Det finns ingen anledning att vi här skulle ha meningsskiljaktigheter.
              I stället borde vi arbeta tillsammans för detta, och EU måste
              också vara tydlig i de här värderingsfrågorna.
            </seg>
            <seg n="c46dfa1e">
              Jag tackar utrikesministern för debatten och de svar vi fått
              och tror att vi kommer att få anledning att återkomma.
            </seg>
          </u>
          <note type="speaker" n="d54862cb">
            Anf. 13 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-eb6785d182ce12f7-2" n="ab625a9e">
            <seg n="5184e0b7">
              Herr talman! Visst är det viktigt att EU har en samlad utrikespolitik,
              och det hade vi 2003. Om det sedan inte är Sverige som tagit initiativ
              till förändring har dock andra velat ändra. Då är frågan om Sverige
              motsatt sig detta, och om vi låtit oss bli överkörda.
            </seg>
            <seg n="4866f7fb">
              Vi behöver naturligtvis kanaler till regimen, och jag får väl
              tolka utrikesministerns svar så att man ansett att för att få
              de kanalerna behöver dessa eftergifter göras. Utrikesministern
              säger att det inte är någon tvekan om att dissidenterna är nöjda
              om vi kan åstadkomma någonting. Vi får väl se hur nöjda de är
              i juli när den här politiken ska omprövas. Vi kommer säkert att
              få anledning att diskutera detta fler gånger.
            </seg>
            <seg n="b0af9115">
              Till Kaj Nordquist vill jag bara säga att jag noterar att han
              inte försvarar Pierre Schoris uttalanden. Sedan tycker han att
              det är skoj att påminna mig om att Ola Ullsten sagt att Mugabe
              var begåvad. Ja, jag tror tyvärr att både Mugabe och Castro varit
              begåvade. Det utesluter inte att de är ganska hänsynslösa diktatorer.
              Begåvning kan dessutom gå över med åren, och det kanske gäller
              båda dessa herrar.
            </seg>
            <seg n="db0c7a80">
              Låt mig också säga att de 2 000 kubaner som kommit till Sverige
              är välkomna hit. Däremot tror jag att de betackar sig för att
              bli kollektivanslutna till det socialdemokratiska partiet. Låt
              kollektivanslutningen vara ett passerat kapitel.
            </seg>
          </u>
          <note type="speaker" n="9913c62e">
            Anf. 14 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-cc35dd08329a2d94-2" n="7a8191aa">
            <seg n="447f81b7">
              Herr talman! Jag har tolkat utrikesministerns svar så att det
              kommer att bli inbjudningar till ambassaden men kanske inte på
              nationaldagen. Det är min tolkning.
            </seg>
            <seg n="5637afae">
              Visserligen kom det 2 000 kubaner till Sverige under Bildtregeringen,
              men det är 25 000 som skrivit på Varelaprojektet och tycker att
              Kuba är ett bra land som de vill utveckla demokratiskt. De som
              varit på Kuba har kanske låtit sig förledas av regimen. Vi har,
              utrikesministern, en stor svensk turism till Kuba som mycket proffsigt
              avskiljer turisterna från den kubanska befolkningen. Då är det
              musik och cigarrer som kännetecknar Kuba. Men för oss som är politiskt
              aktiva är det något helt annat som kännetecknar Kuba, nämligen
              bristen på mänskliga fri- och rättigheter.
            </seg>
            <seg n="24315d23">
              Jag har tolkat utrikesministern så att det går att öka engagemanget,
              och det ser ljust ut för den kristdemokratiska rörelsen på Kuba.
              Jag hoppas i det fallet på utrikesministerns stöd. Vi har bra
              kontakter med våra politiska vänner där, och de behöver Sverige
              och bra beslut från EU:s sida.
            </seg>
            <seg n="cc512267">
              Jag vill tacka för debatten, även om jag inte anser att jag fått
              svar på de frågor jag ställt. Jag har dock tolkat utrikesministern
              så att man kommer att öka engagemanget.
            </seg>
          </u>
          <note type="speaker" n="0091ec63">
            Anf. 15 Utrikesminister LAILA FREIVALDS (s):
          </note>
          <u who="laila_freivalds_minister_2003" xml:id="i-43162d0b3b9a24ac-2" n="6a91128c">
            <seg n="74d1d43b">
              Herr talman! För att kunna arbeta även för dem som inte är frisläppta
              från fängelserna på Kuba måste vi naturligtvis ha kontakter med
              regimen så att vi på ett tydligt sätt kan ställa våra krav. Det
              som upplevts som ett problem är just att vi inte haft kanaler
              där vi kunnat formulera det enade starka EU:s avsikter, behov
              och tydliga krav. Därför tror vi att det här beslutet kan vara
              ett effektivare sätt att påverka utvecklingen på Kuba. Men låt
              oss fortsätta den diskussionen, för vi kommer inte att ha löst
              problematiken till juli. Det är, som sagt, ett långsiktigt engagemang.
            </seg>
            <seg n="40101acd">
              Vi har naturligtvis från svensk sida inte låtit oss köras över.
              Man blir inte överkörd i EU när det gäller utrikespolitiska frågor,
              utan det gäller att diskutera sig fram.
            </seg>
            <seg n="db1f6bea">
              Jag har ärligt sagt att många har haft invändningar i den här
              frågan. Även vi från Sverige har känt tveksamhet om vad som är
              den rätta åtgärden. Det har lett till intensiva diskussioner.
              Vi kunde därför till slut enas om att göra en förändring men vara
              beredda att noga följa utvecklingen. Det hänger väldigt mycket
              på oss själva hur ambitiösa vi är när det gäller stödet till demokratirörelsen.
            </seg>
            <seg n="0d49f7c0">
              Till Rosita Runegrund vill jag säga att det är väldigt bra att
              kd är aktivt på Kuba. Jag ser fram emot att det kommer förslag
              på konkreta och bra projekt som vi kan ge ekonomiskt stöd. Vi
              skulle behöva fler nya idéer, nya grupper och nya tankar om hur
              stödet till demokratirörelsen kan utformas på Kuba.
            </seg>
            <seg n="7bb06e6e">
              Jag ser fram emot att det engagemang som Rosita Runegrund har
              visat här i riksdagen också avspeglar sig i konkreta projekt som
              man vill ha stöd för. Jag tackar för debatten.
            </seg>
          </u>
          <note n="0299d25e">
            Överläggningen var härmed avslutad.
          </note>
          <note n="50ad07bd">
            4 § Svar på interpellation 2004/05:345 om Helsingforssregionen,
            försvarsneddragningar och utlokalisering av statliga jobb
          </note>
          <note type="speaker" n="97f5b278">
            Anf. 16 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-3" n="703f79f5">
            <seg n="c8b805b4">
              Herr talman! Marietta de Pourbaix-Lundin har frågat statsministern:
            </seg>
            <seg n="2bbc2d01">
              Arbetet i regeringen är så fördelat att det är jag som ska svara
              på frågorna.
            </seg>
            <seg n="06f80c38">
              Frågorna är ställda mot bakgrund av de planerade statliga insatserna
              för vissa lokala arbetsmarknadsregioner. Insatserna föranleds
              av de förändringar i Försvarsmaktens grundorganisation som beslutats
              av riksdagen.
            </seg>
            <seg n="8f5abe23">
              Lokaliseringsutredningen överlämnade sin delrapport Omlokalisering
              av statlig verksamhet till regeringen den 25 januari 2005. Beredning
              pågår av de förslag som utredningen lämnat. Jag vill inte föregripa
              regeringens ställningstagande, utan avser att återkomma i vårpropositionen.
            </seg>
            <seg n="970c92a8">
              För tillfället ligger fokus när det gäller lokalisering av statliga
              myndigheter på stödet till de människor och de regioner som påverkas
              allra mest av förändringarna inom försvaret. Staten har ett särskilt
              ansvar för konsekvenserna av dessa förändringar, precis som vi
              ställer krav på privata arbetsgivare att ta ett samhällsansvar.
            </seg>
            <seg n="d117107d">
              För de individer som kortsiktigt drabbas av arbetslöshet, finns
              en särskild beredskap att inom ramen för arbetsmarknadspolitiken
              hjälpa till i övergången till vidareutbildning eller till andra
              delar av arbetsmarknaden. Regeringens övergripande bedömning är
              att de berörda regionerna hanterar den omställning som väntar
              på ett mycket konkret sätt.
            </seg>
            <seg n="9443b16b">
              Som Marietta de Pourbaix-Lundin känner till innebär regeringens
              infrastrukturbeslut i februari 2004 att utbyggnaden av riksväg
              73 mellan Älgviken och Fors tidigareläggs så att den påbörjas
              i år. Det som återstår är att Vägverket ska utarbeta en arbetsplan
              för utbyggnaden som sedan ska vinna laga kraft innan bygget kan
              påbörjas. Omfattande åtgärder på Söderstörnsleden och Nynäsbanan
              avses att genomföras senare.
            </seg>
            <seg n="e857a384">
              Vad gäller frågan om räddningshelikoptrar vill jag hänvisa till
              regeringens beslut den 2 december 2004 och de interpellationssvar
              som jag redan lämnat till Marietta de Pourbaix-Lundin tidigare.
              Sjöfartsverket har fått i uppdrag att utreda vilka konsekvenser
              som minskningen i Försvarsmaktens grundorganisation kan komma
              att få för helikopterverksamheten i samband med sjöräddningens
              uppdrag. Regeringen framförde att en kraftansträngning bör göras
              för att förändringen inom Försvarsmakten inte ska innebära några
              försämringar för Sjöfartsverkets möjligheter att snabbt undsätta
              människor i nöd. Uppdraget ska redovisas den 28 februari 2005.
            </seg>
          </u>
          <note type="speaker" n="05dec560">
            Anf. 17 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-fc02b24be57a5944-0" n="26ba043f">
            <seg n="36a7c5aa">
              Herr talman! Nära 3 000 statliga jobb föreslås att utlokaliseras
              från Helsingfors till olika delar av landet för att kompensera
              de orter som drabbas av vänsterkartellens försvarsneddragningar.
              Samtidigt drabbar försvarsneddragningarna Helsingforssområdet
              när stora delar av Försvarsmaktens verksamhet på Berga, Muskö
              och Vaxholm läggs ned, flyttas eller utlokaliseras. Inte ett ord
              sägs om vad som ska göras för att kompensera för dessa neddragningar.
            </seg>
            <seg n="5331e5fb">
              Helsingforssregionen drabbas alltså dubbelt. Återigen bestraffar
              den socialdemokratiska regeringen stockholmarna. När regeringen
              Persson vill flytta ut statliga jobb är det inte det bästa geografiska
              läget för verksamheten som får avgöra. I stället försöker regeringen
              desperat vaska fram arbetstillfällen till orter där Socialdemokraterna
              har särskilt starkt stöd bland väljarna. Det handlar dock inte
              om att skapa några nya jobb, utan det är arbetstillfällen som
              flyttas runt.
            </seg>
            <seg n="62fb357d">
              Människor ogillar att bli deporterade till olika orter de inte
              själva vill bo i. Om regeringen vill ge Östersund, Gotland, Arvidsjaur
              och Karlstad nya jobb innebär det i själva verket att de som i
              dag jobbar i de utflyttningshotade statliga verken får sparken.
              Att göra tusentals stockholmare arbetslösa verkar vara en konsekvens
              som socialdemokraterna tar väldigt lätt på.
            </seg>
            <seg n="8b4b1c64">
              I stället för att skapa motsättningar mellan olika delar av landet
              och huvudstaden borde regeringen förbättra företagsklimatet och
              underlätta för småföretag som vill etablera sig i de gamla kasernerna.
              Som stockholmare är jag härdad när det gäller den socialdemokratiska
              regeringens Helsingforssfientlighet. Men den här gången tycker
              jag att det känns som att vi har fått flera hårda slag rakt i
              ansiktet.
            </seg>
            <seg n="4dc3767e">
              Först ställer regeringen utan att blinka tusen militär- och civilanställda
              ute i Haninge, Muskö och Berga utan jobb. Som om det inte vore
              nog är nästa steg att man ska ta bort ytterligare nästan 3 000
              arbetstillfällen från Helsingforssregionen för att kompensera
              andra orter i Sverige för försvarsneddragningarna.
            </seg>
            <seg n="c490d736">
              Det minsta den socialdemokratiska regeringen kan göra är att
              ge Helsingforssområdet och då främst Södertörn för det är där
              Berga och Muskö ligger förutsättningar för nya jobb. Jag tänker
              då i första hand på infrastruktursatsningar. Mycket skulle vara
              vunnet för Helsingforssregionen om regeringen tidigarelägger eller
              satsar på fler nödvändiga infrastruktursatsningar.
            </seg>
            <seg n="c9deeb26">
              Exempel på sådana som jag har nämnt är dubbelspåret på järnvägen
              hela vägen till Nynäshamn samt slutförande av Södertörnsleden,
              som ger Södertörn en port mot E 4:an. Det är frågor som jag har
              tagit upp i min interpellation och ställt till Göran Persson som
              nu Ulrica Messing svarar på.
            </seg>
            <seg n="f98cd612">
              Herr talman! Det är ett väldigt magert svar. Svaret är i princip
              negativt på alla frågor jag har tagit upp. Jag behöver inte upprepa
              dem, för det har Ulrica Messing redan gjort. Jag har däremot fått
              svar på frågor jag inte ens en gång har ställt.
            </seg>
            <seg n="dfea5c6c">
              När det handlar om helikoptrarna får jag inget svar. Där får
              jag veta att vi den 28 februari kommer att se vad utredningen
              har kommit fram till och om det blir några räddningshelikoptrar
              kvar i Helsingforssregionen över huvud taget.
            </seg>
            <seg n="22020b8b">
              Jag har inte ställt krav på några nya jobb till Helsingforssregionen.
              Det jag har talat om är att ge förutsättningar för att vi själva
              ska greja de nya jobben.
            </seg>
            <seg n="4eb32246">
              Låt mig få sammanfatta mina frågor i en enda fråga: Är den socialdemokratiska
              regeringen beredd att ge Helsingforssregionen i allmänhet och
              Södertörn i synnerhet förutsättningar för att det ska kunna bli
              nya jobb?
            </seg>
          </u>
          <note type="speaker" n="4077e790">
            Anf. 18 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-4" n="703f79f5">
            <seg n="c50beb2a">
              Herr talman! Jag tror att jag och Marietta de Pourbaix-Lundin
              har olika syn på vilket ansvar staten ska ta och vilken roll staten
              har runtom i vårt land. Jag tror att vi skiljer oss framför allt
              på två tydliga punkter.
            </seg>
            <seg n="66a99ae0">
              Den ena utgångspunkten är att jag tycker att det är självklart
              att staten ska vara en synlig representant över hela vårt land.
              Alla de statliga arbetstillfällen eller tjänster som levereras
              är allas gemensamma arbetstillfällen och tjänster. Det finns en
              oerhörd poäng i att som det gemensamma och nationella också finnas
              representerad över landet.
            </seg>
            <seg n="9ec672ea">
              Där har vi i den socialdemokratiska regeringen gjort ett grannlaga
              arbete på det underlag som Statskontoret har levererat till oss.
              Vi har en klar bild av att när det gäller de statliga arbetstillfällena
              är framför allt Helsingforss stad, Helsingforss län och Uppsala
              kraftigt överrepresenterade med hänsyn till sin andel av befolkningen
              jämfört med till exempel Kalmar, Västmanland eller Halland, som
              är kraftigt underrepresenterade. Det är en utgångspunkt för mig.
            </seg>
            <seg n="2a159157">
              Den utgångspunkten måste vid nyetableringar av myndigheter leda
              till att fler av de myndigheter som startas eller omstartas lokaliseras
              utanför Helsingfors för att man ska få en bättre balans på statens
              representation över landet.
            </seg>
            <seg n="60778e40">
              Det andra handlar om när staten drar sig tillbaka som stor arbetsgivare
              på en plats. Då är det självklart för mig att staten har ett ansvar
              för det som ska komma efter. Det är ingen tvekan om att på samma
              sätt som en stor industri har påverkat kommunernas stadsplanering
              under en rad år har också Försvarsmakten gjort det. Det har varit
              ett ömsesidigt givande och tagande, till bådas glädje ofta. Men
              när Försvarsmakten försvinner från en ort påverkar det inte bara
              stadsplanering i fortsättningen utan självklart också väldigt
              många civilanställda. Då har staten ett ansvar för att komma med
              något efter de stora varsel som har lagts. På samma sätt som vi
              tycker att Electrolux har ett ansvar i Västervik, Bombardier i
              Kalmar och Ericsson i Kumla är det en utgångspunkt för både det
              privata och det statliga engagemanget. Också Moderaterna ville
              spara på försvaret, men Marietta de Pourbaix-Lundin pratar inte
              alls om vilket ansvar Moderaterna hade tagit med sin politik för
              de orter som då hade berörts allra mest.
            </seg>
            <seg n="1630e72a">
              Det är ingen tvekan om att infrastrukturen är oerhört viktig.
              Jag är glad att Marietta de Pourbaix-Lundin just lyfter infrastrukturen.
              Här har vi ett tydligt exempel på den satsning som regeringen
              har gjort på Helsingfors. Det finns starka skäl för det, både
              den satsning vi gjorde när vi höjde länsramarna i Helsingfors
              med 895 miljoner kronor och att vi gjorde dem framtunga. Många
              av de stora investeringar på vägsidan som nu är i gång och som
              kommer att starta under detta år och de kommande åren hänger väl
              ihop, både med möjligheterna att bygga fler bostäder och med möjligheterna
              att få bort många av de trafikfarliga vägarna.
            </seg>
            <seg n="473fdaa6">
              Snart påbörjas arbetet med Mälartunneln. Det är också en oerhört
              viktig satsning. Infrastrukturen tillsammans med satsningar runt
              högskolan och forskningen, som inte minst gäller Södertörn, är
              naturligtvis viktiga framtidssatsningar. De skapar förutsättningar
              för nya företag, både små och stora företag. En av de kanske allra
              viktigaste förutsättningarna för att någon ska ha möjlighet att
              starta företag är att man har en regering som driver en politik
              som genererar en stabil och låg ränta. Med låga räntor finns möjligheten
              för fler att våga och att förverkliga sina drömmar.
            </seg>
          </u>
          <note type="speaker" n="fed66d29">
            Anf. 19 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-fc02b24be57a5944-1" n="26ba043f">
            <seg n="9dffacb6">
              Herr talman! Hela resonemanget från den socialdemokratiska regeringens
              sida går ju ut på att det finns ett visst antal jobb, och det
              verkar vara konstant. Därför ska man flytta runt jobben i Sverige.
              Ulrica Messing nämner på slutet alla de förutsättningar för att
              skapa nya jobb som skulle vara bra för Helsingforssregionen. Varför
              är de inte bra på de orter som har blivit av med försvarsjobb?
              Varför går det inte att använda samma resonemang där?
            </seg>
            <seg n="2e853c6a">
              Det här är inget nollsummespel. Det gäller att ge förutsättningar
              för nya jobb.
            </seg>
            <seg n="eed8b783">
              Jag blir minst sagt konfunderad över svaret. Först vill Ulrica
              Messing inte föregripa ställningstagandet i Jan Bergqvists utredning.
              Sedan erkänner hon ändå mer eller mindre att det kommer att bli
              arbetslöshet i Helsingfors och att de myndigheter som är inblandade
              kommer att klara det här på ett mycket konkret sätt, vad detta
              nu innebär. Dessutom har Ulrica Messing svarat på en skriftlig
              fråga från mig om det här. Då fick jag svaret att Helsingforssregionen
              nog klarar sig ganska bra. Ändå erkänner Ulrica Messing att det
              kommer att bli problem.
            </seg>
            <seg n="1e761845">
              Man måste tänka på att i Haninge, där Berga och Muskö ligger
              och de flesta jobb försvinner, försvinner 1 000 jobb. Av dem som
              har dessa jobb bor ungefär 500 i Haninge, och 500 bor i Nynäshamn.
              Det är ganska många arbetstillfällen som försvinner från två kommuner.
              Visserligen har vi en gemensam arbetsmarknad i Helsingfors, men
              det är två kommuner som drabbas ganska rejält. Det är också ett
              antal underentreprenörer som har varit beroende av försvaret och
              levererat olika saker som kommer att försvinna. Det är inte bara
              de 1 000 jobben, det är fler jobb.
            </seg>
            <seg n="f713c14c">
              Snart kommer regeringen att få en skrivelse från Haninge och
              Nynäshamn som samtliga partier i kommunstyrelsen har skrivit under.
              De här två kommunerna styrs av socialdemokrater. Det finns 16
              krav på olika saker som man vill att regeringen ska göra för just
              det jag är ute efter, att ge förutsättningar för nya jobb. En
              hel del av kraven har jag tagit upp. Det handlar om dubbelspår
              till Nynäshamn. Då säger Ulrica Messing att det görs stora infrastruktursatsningar
              i Helsingforssområdet. Ja, men det är planerat att komma 2012.
              Då ska man dra i gång. Det ligger väl ganska långt fram i tiden?
              Södertörnsleden, porten till E 4, när kommer den? Ja, inte kommer
              den de närmaste åren. Det är det jag pratar om: att tidigarelägga.
            </seg>
            <seg n="422e5acb">
              Ulrica Messing tar upp en väldigt intressant fråga själv. Det
              gäller högskolan. Vi har Södertörns högskola sedan några år tillbaka.
              Det är jättebra. Det har gjort att många fler söder om Helsingfors
              har börjat på högskolan.
            </seg>
            <seg n="a10a8c76">
              Men alla högskolor vill bli universitet. För nästan exakt tre
              år sedan lämnade Södertörns högskola in en ansökan om att få bli
              universitet. Det är tre år sedan, och de har fortfarande inte
              hört av regeringen. Det ligger väl i någon byrålåda någonstans
              hos regeringen. När tänker regeringen ta fram Södertörns högskolas
              ansökan om att bli universitet och behandla den? Det kanske vore
              en positiv bit. Det är också ett av de krav som kommer från de
              två kommunerna.
            </seg>
            <seg n="b1de6fa7">
              Jag tycker inte att jag fick något svar på vad regeringen tänker
              göra för Helsingforssregionen. Man tänker inte göra någonting.
              Det man hänvisar till har man redan gjort. Det handlar om väg
              73 som var med i svaret. Jag har inte frågat om väg 73. Ulrica
              Messing och jag har haft flera debatter om väg 73. Jag vet att
              den kommer. Jag bara förutsätter att man sätter spaden i jorden
              i år. Då skulle vi gå dit båda två och ropa: Äntligen!
            </seg>
            <seg n="30986efc">
              Jag har en konkret fråga. Det här handlar ju faktiskt om människor
              av kött och blod. I min kommun finns det folk som jobbar inom
              försvaret. En ubåtsofficer ska flytta till Karlskrona. Frun jobbar
              i statlig verksamhet. Hon ska, om allt stämmer, flytta till Arvidsjaur.
              Vilket råd ger Ulrica Messing denna familj?
            </seg>
          </u>
          <note type="speaker" n="e4975549">
            Anf. 20 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-5" n="703f79f5">
            <seg n="24e66bb3">
              Herr talman! Bakom alla strukturförändringar på svensk arbetsmarknad,
              oavsett om de sker inom det privata näringslivet eller inom det
              offentliga, kommunala eller statliga, finns det naturligtvis enskilda
              kvinnor och män. De berörs av besluten. De måste ibland söka sig
              en vidareutbildning, ibland välja att flytta med och ibland få
              ett liknande jobb hos en annan arbetsgivare. Det lever kvinnor
              och män med dagligen på Saab, inom landstinget och inom andra
              företag. Vi får ha respekt för att det bakom de förslag till omlokaliseringar
              som Jan Bergqvist har lämnat till regeringen och som vi just nu
              bereder finns enskilda kvinnor och män som berörs starkt av dem.
            </seg>
            <seg n="a625135a">
              Men det är ingen tvekan om att arbetsmarknaden på de olika orterna
              i vårt land ser väldigt olika ut. Jag tror inte att Marietta de
              Pourbaix-Lundin vet hur livet ser ut i Arvidsjaur om hon låtsas
              jämföra den verkligheten med den i Haninge. Det är helt olika
              förutsättningar, helt olika möjligheter och självklart också helt
              olika problem. Det långa avståndet till andra större orter är
              ett stort problem i Arvidsjaur medan till exempel den sociala
              segregeringen är ett stort problem i Haninge. Båda de sakerna
              får vi försöka beakta och möta via politiken.
            </seg>
            <seg n="d0c4537d">
              Vi har inte haft någon stor statlig omlokaliseringsvåg i vårt
              land sedan 1970-talet. Statskontoret har utvärderat det arbete
              som gjordes då och följt upp det. Vad hände efter fem år, och
              vad hände efter tio år? Trots att den omlokaliseringsvåg som gick
              genom Sverige på 70-talet avsåg över 10 000 arbetstillfällen som
              då flyttades från Helsingfors och ut till många andra delar av
              vårt land hade den ingen märkbart dämpande effekt på tillväxten
              i Helsingfors. Det säger en del om den fantastiska kraft som finns
              i vår huvudstad och i vår huvudstadsregion. Den kraften kan vi
              stötta och bejaka på många olika sätt. Infrastrukturen är en viktig
              del av det.
            </seg>
            <seg n="594ea480">
              Det är lite anmärkningsvärt att det när jag nu, efter alla de
              debatter som Marietta de Pourbaix-Lundin och jag har haft om väg
              73 då Marietta de Pourbaix-Lundin inte har trott mig, talar om
              att den kommer i år och bekräftar det som jag har berättat tidigare
              verkar som om det inte är något värt. Det är klart att det är.
              Jag har också precis talat om att vi har räknat upp länsramarna
              till Helsingforss län för de infrastruktursatsningar som man där
              får göra med 895 miljoner kronor.
            </seg>
            <seg n="bd7b9507">
              Det är en jättetydlig markering om att också staten vill hjälpa
              till och skapa förutsättningar för tillväxt, som är så avgörande
              för att fler kvinnor och män ska kunna bo och verka i vår huvudstad.
              En stor del av de pengar vi nu har föreslagit till länsplanerna
              hänger tätt samman med de planer på att bygga fler bostäder inte
              minst hyreslägenheter som finns inom Helsingforss län.
            </seg>
            <seg n="d4065096">
              Jag kan inte frågan om Södertörns ansökan om att bli universitet.
              Den frågan får jag be Marietta de Pourbaix-Lundin återkomma med
              till ansvarig minister. Jag kan bara notera att jag är glad om
              det finns moderata riksdagsledamöter som tycker att det är bra
              med den stora satsning på regionala högskolor som vi har gjort.
              Den har bland annat inneburit Södertörns högskola. Det faktum
              att det nu finns minst en högskola i varje län är också en viktig
              motor för tillväxt. Det är jag glad över.
            </seg>
          </u>
          <note type="speaker" n="352db4ab">
            Anf. 21 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-fc02b24be57a5944-2" n="26ba043f">
            <seg n="c33eff7e">
              Herr talman! Vi kan ta Södertörns högskola allra sist.
            </seg>
            <seg n="3d62adc8">
              I en region som Helsingfors, med i princip två miljoner människor,
              skulle det väl inte vara så konstigt om man hade två universitet.
              Jag tycker att Ulrica Messing ska gå tillbaka till sina kolleger
              i regeringen och be att man tar fram ansökan ur byrålådan och
              tittar på den. De har alla kvalifikationer för att kunna bli universitet.
              Det vet jag. De bara väntar på det. Det är faktiskt en mycket
              högre status.
            </seg>
            <seg n="b4de5421">
              Ulrica Messing upprepar med en papegojas envishet att man gör
              stora infrastruktursatsningar i Helsingfors. Allt är ju relativt.
            </seg>
            <seg n="3fe05368">
              Väg 73 tycker jag inte att vi behöver diskutera. Den hade vi
              klarat av redan förra året, Ulrica Messing och jag. Jag bara förutsätter
              att den kommer.
            </seg>
            <seg n="3ed24d89">
              Jag har tagit upp nya infrastruktursatsningar som vi vet finns
              i planerna men väldigt långt fram i tiden. Jag hade hoppats få
              beskedet att ni, när ni nu rycker undan en del från Helsingforssregionen
              speciellt i Södertörn och den södra delen kommer att se till att
              tidigarelägga infrastruktursatsningen.
            </seg>
            <seg n="c59d30b6">
              Det gäller dubbelspår till Nynäshamn. Jag frågar igen: När kommer
              det?
            </seg>
            <seg n="aeb411a9">
              Det gäller slutförandet av Södertörnsleden. När blir det av?
              När det gäller Södertörnsleden är vissa delar byggda, men ingen
              kedja är starkare än sin svagaste länk. Det fattas en liten bit
              som måste bli färdig.
            </seg>
            <seg n="7a0f7f46">
              När jag lyssnar på Ulrica Messing tycker jag fortfarande att
              det låter väldigt cyniskt. Det är precis som om det inte handlar
              om människor av kött och blod. Jag gav ett konkret exempel på
              en familj i min kommun. Han ska till Karlskrona, och hon ska till
              Arvidsjaur. Då ska man omskola sig och göra det ena och det andra
              och greja det.
            </seg>
            <seg n="d603a227">
              Det låter som om vi i Helsingforssområdet alltid klarar oss ändå
              på något sätt. Man kan mjölka oss hur mycket som helst. Man kan
              straffbeskatta och man kan göra det ena och det andra, och vi
              ska alltid klara oss.
            </seg>
            <seg n="966a561e">
              Jag tror att alla i hela Sverige vet att om inte Helsingfors
              och huvudstadsregionen fungerar så fungerar ingenting i Sverige.
              Vi är motorn för Sverige. Man kan inte mjölka oss hur mycket som
              helst.
            </seg>
            <seg n="af4668b9">
              Vi ber inte om nya arbetstillfällen, men vi ber om förutsättningar
              att själva kunna greja de nya arbetstillfällena. Därför skulle
              jag vilja ha svar om när de nya infrastruktursatsningar som jag
              har tagit upp kommer.
            </seg>
          </u>
          <note type="speaker" n="a6efad03">
            Anf. 22 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-6" n="703f79f5">
            <seg n="4c1f6983">
              Herr talman! Marietta de Pourbaix-Lundin blir lite störd när
              jag påminner om det vi har levererat och tycker att vi har debatterat
              den frågan klart. Marietta de Pourbaix-Lundin och jag har också
              debatterat till exempel räddningshelikoptrarna ett antal gånger.
              Dem tar hon ändå upp igen.
            </seg>
            <seg n="4b218eee">
              Det handlar kanske om att välja det man själv vill. Jag har då
              också möjlighet att understryka att de prioriteringar vi har gjort
              i infrastrukturplanerna är en viktig markering om att vi ser vår
              huvudstad och tillväxtregionen runt Helsingfors som en oerhört
              viktig motor för utvecklingen i hela vårt land inte bara för enskilda
              kvinnor och män i Helsingfors utan för hela vårt land. Därför
              har vi lagt mycket mer pengar på länsramarna i Helsingfors än
              på de andra länen, sett till andelen av befolkningen. Det är också
              därför vi lägger de pengarna i närtid. I en del länsramar, som
              naturligtvis omfattar tolv år, får man mer pengar i slutet av
              planeringsperioden. I Helsingfors är det precis tvärtom. Vi lägger
              mest pengar i början av perioden. Vi gör det därför att vi ser
              att det här finns en växtvärk. Det finns behov av att göra stora
              investeringar i infrastrukturen som underlättar bostadsbyggandet
              och en fortsatt utveckling av högskolorna som underlättar företagandet,
              vilket då också naturligtvis underlättar för enskilda kvinnor
              och män att bo och verka här.
            </seg>
            <seg n="04f52a33">
              Några ytterligare satsningar utöver de stora som vi har gjort
              på infrastrukturen, och som jag presenterade här i riksdagen så
              sent som förra året, planerar vi inte nu. Däremot är det självklart
              lika viktigt att ha en aktiv arbetsmarknadspolitik oavsett var
              i landet kvinnor och män berörs av en omställning och oavsett
              om det är i ett privat företag, inom landstinget eller inom staten.
              Lika självklart är det för mig att staten finns representerad
              runtom i vårt land. Där tror jag att Marietta de Pourbaix-Lundin
              och jag skiljer oss åt.
            </seg>
          </u>
          <note n="0299d25e">
            Överläggningen var härmed avslutad.
          </note>
          <note n="76c01565">
            5 § Svar på interpellation 2004/05:350 om landsbygdens utveckling
          </note>
          <note type="speaker" n="2fa20beb">
            Anf. 23 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-a72ca3ad4992bb9f-3" n="703f79f5" next="i-49ee3401d7f0f028-3">
            <seg n="0eb0111a">
              Herr talman! Sven Bergström har frågat statsministern vilket
              synsätt han har på landsbygdens framtid och möjligheter, om han
              ser något mönster i de ärenden som interpellanten nämner och vilka
              förslag han avser att lägga fram för att ge landsbygden rättvisa
              möjligheter att utvecklas. Eftersom flera av de exempel han tar
              upp berör mina ansvarsområden är det jag som svarar på frågorna.
            </seg>
            <seg n="69b4b8d7">
              Sverige har fantastiska möjligheter men också stora olikheter,
              alltifrån storstäder till landsbygd, kust till inland och norr
              till söder. För att ge förutsättningar för lokal och regional
              utveckling är många aktörer och flera politikområden viktiga.
              En viktig förutsättning för utveckling är det lokala engagemang
              som finns runtom i vårt land.
            </seg>
            <seg n="0a3df15c">
              Bidraget till Folkrörelserådet Hela Sverige ska leva! har minskats
              med 1,5 miljoner kronor sedan föregående budgetår, men den del
              av bidraget som går till länsbygderåden har inte minskat utan
              omfattar samma belopp som tidigare. Regeringen lägger alltså stor
              vikt vid länsbygderådens verksamhet men anser, som vi har sagt
              tidigare, att även andra intressenter ska bidra till utgifterna
              för rådets centrala kansli. Folkrörelserådets ekonomi bör vila
              på flera ben, varav statens är ett.
            </seg>
            <seg n="bc795c4a">
              Det är riktigt att Sverige inte lyckades utnyttja EU:s miljö-
              och landsbygdsstöd fullt ut under perioden 19951999. Det ledde
              till en lägre tilldelning än vad vi hade hoppats på. Men när det
              gäller programperioden 20002006 är Sverige ett av de medlemsländer
              som har redovisat högst utnyttjandegrad när det gäller förbrukning
              av resurser. Till skillnad från ett stort antal andra medlemsländer
              har Sverige under många år redovisat en något högre förbrukning
              än tilldelade resurser. Sverige räknar med att förbruka hela vår
              tilldelning för miljö- och landsbygdsutveckling för perioden 20002006.
            </seg>
          </u>
          <note n="f83f822f">
            Senareläggningen av utbetalning av EU:s stöd till svenska jordbrukare
            till efter årsskiftet 20042005 ingår i regeringens förslag till
            utgiftsbegränsande åtgärder, ett förslag som riksdagen har godkänt.
          </note>
          <u who="ulrica_messing_minister_2000" xml:id="i-49ee3401d7f0f028-3" n="703f79f5" prev="i-a72ca3ad4992bb9f-3">
            <seg n="2ccccef3">
              Bidraget till de enskilda vägarna är 2 miljoner kronor högre
              för 2005 än för 2004.
            </seg>
            <seg n="08c11621">
              Bredbandsutbyggnaden är även fortsättningsvis ett prioriterat
              område för regeringen, och vi följer utvecklingen inom området
              noga. Det har bland annat lett till att regeringen 2004 förlängde
              det så kallade bredbandsstödet. Den temporära frysningen av stödet
              avser endast en del av statens samlade insatser för bredband till
              alla delar av Sverige. Stöd till områdesnät, stomnät och till
              nät i eftersatta områden, som finansieras genom krediteringar
              på kommunernas skattekonton, berörs inte.
            </seg>
            <seg n="b5d55097">
              I motsats till Sven Bergströms uppfattning är jag och övriga
              regeringen mycket angelägna om goda förutsättningar för landsbygden
              och landsbygdens framtid. Inom Regeringskansliet pågår till exempel
              ett intensivt arbete med att ta fram ett nytt landsbygdsprogram
              för EU:s nästa programperiod, och i det arbetet deltar många representanter
              för landsbygden och landsbygdens näringsliv. Dessutom arbetar
              man sedan i november med en utredning med bred representation
              från riksdag och från landsbygden närstående organisationer för
              att utarbeta en långsiktig strategi för landsbygdens utveckling.
              De ska enligt direktiven dessutom samverka med Skogsutredningen
              2004, som har som deluppgift att lyfta fram kopplingar mellan
              skogsnäringen och landsbygdsutvecklingen.
            </seg>
            <seg n="07fe3b36">
              Under våren kommer regeringen också att lämna två viktiga propositioner
              till riksdagen som i allra högsta grad är viktiga för utvecklingen
              i vårt land, och det är en proposition om post- och kassaservice
              och en om transportpolitiska åtgärder.
            </seg>
          </u>
          <note type="speaker" n="d3033bfa">
            Anf. 24 SVEN BERGSTRÖM (c):
          </note>
          <u who="sven_bergstrom_97960e" xml:id="i-b9caeeed2df47c9c-0" n="d99ceaef">
            <seg n="a64b755b">
              Herr talman! Jag ber att få tacka Ulrica Messing för svaret.
              Jag hade gärna sett att statsministern hade varit här i kammaren
              och debatterat och redovisat de här frågorna, men nu tar vi den
              debatt vi kan få.
            </seg>
            <seg n="fbf95792">
              Bakgrunden är ett uttalande av statsministern i partiledardebatten
              den 20 januari som inte har blivit särskilt uppmärksammat men
              som i alla fall är anmärkningsvärt. Statsministern fick en fråga
              om att 28 000 företag har lagts ned eller flyttat ut ur landet
              under Socialdemokraternas senaste tio år vid makten. På det svarade
              statsministern: Det är i huvudsak jordbruk och småbutiker Vi har
              den typen av förändring i vårt samhälle. Jag beklagar den i och
              för sig inte, även om landsbygden blir lite dystrare och fattigare.
            </seg>
            <seg n="7df23772">
              Statsministern beklagar inte att landsbygden blir lite dystrare
              och lite fattigare det är det han säger i praktiken. Det illustrerar
              väldigt tydligt det jag tycker mig se i regeringens hantering
              av frågor som är viktiga för landsbygden och servicen på landsbygden:
              Man har en retorik, särskilt här i kammaren, och en helt annan
              praktik i den politik man bedriver.
            </seg>
            <seg n="ce798262">
              I det svar jag nu fått av Ulrica Messing bekräftar hon delvis
              det jag säger. Sverige har fantastiska möjligheter, säger Ulrica
              Messing. Där är vi överens. Det brukar jag också ofta inleda mina
              anföranden med. Inte minst gäller det vårt eget Gävleborgs län
              och Norrland, som drabbas hårdast av den här politiken. Men när
              Ulrica Messing sedan redovisar punkt för punkt har hon egentligen
              inga nya signaler att sända ut.
            </seg>
            <seg n="cfea30de">
              Hon talar om att Folkrörelserådet får nöja sig med dessa reducerade
              pengar som dock inte aviserades i den regionalpolitiska propositionen;
              det har vi kollat upp. Det sade Ulrica Messing i ett debattsvar
              till Håkan Larsson, men det fanns inte alls någonting sagt om
              detta.
            </seg>
            <seg n="20c90f39">
              Hon bekräftar att vi utnyttjar EU:s miljöstöd i lägre grad än
              vi kunde ha gjort.
            </seg>
            <seg n="77ff1da9">
              När det gäller de enskilda vägarna säger hon att de i alla fall
              får 2 miljoner mer än 2005. Det är möjligen riktigt, men det är
              i alla fall 40 miljoner mindre än det vi var överens om när vi
              tog beslut om detta här i riksdagen 40 miljoner mindre.
            </seg>
            <seg n="e1707e35">
              Bredbandsutbyggnaden fortsätter, hävdar Ulrica Messing. Det var
              länge sedan vi hörde om Björn Rosengrens 98 %, men det är ingen
              tvekan om att de 400 miljoner man nu drar in från kommunerna är
              ett väldigt hårt slag mot de kommuner som gjort upp planer och
              förväntat sig att de utlovade pengarna faktiskt skulle komma.
              Ulrica Messings partikamrat Ilmar Reepalu har till och med sagt
              att detta är ett avtalsbrott. Han tar i hårdare än vad jag gör.
            </seg>
            <seg n="585f69f8">
              I slutet av sitt svar pratar Ulrica Messing om att man har landsbygdsprogram
              och utredningar på gång. Det är ungefär som att säga ha det så
              bra till människorna på landsbygden samtidigt som man rycker undan
              mattan för dem när det gäller förutsättningarna. Regeringen försämrar
              i praktiken systematiskt förutsättningarna för livskraft och utveckling
              på landsbygden, och så säger man: Ja, men vi har i alla fall satt
              i gång utredningar.
            </seg>
            <seg n="29949190">
              Ulrica Messing är ju så kultiverad att hon inte spottar folk
              ansiktet bokstavligt. Men regeringens agerande är bildligt talat
              ett slag i ansiktet på alla de människor som jobbar energiskt
              för att få en ny start för landsbygden, få i gång utvecklingen
              och ha en likvärdig service.
            </seg>
            <seg n="0ce77511">
              Statsministerns uttalande, som Ulrica Messing inte kommenterade,
              är egentligen en bekräftelse på just detta: Man bryr sig inte
              särskilt mycket. Man utreder och utreder, men i praktiken driver
              man en politik som försämrar förutsättningarna. Det är trist,
              tycker jag.
            </seg>
          </u>
          <note type="speaker" n="b696452b">
            Anf. 25 LARS-IVAR ERICSON (c):
          </note>
          <u who="unknown" xml:id="i-43162d0b3b9a24ac-7" n="bbc6530c">
            <seg n="b0036e1f">
              Herr talman! Sven Bergström redovisar i sin interpellation hur
              landsbygden har drabbats hårt de senaste åren. Vi centerpartister
              har haft flera tillfällen att diskutera några av de här problemen
              med ministern under de senaste veckorna. Jag antar att ministern
              ibland suckar över att vi så ofta återkommer, men vi gör det därför
              att vi vet att hela Sverige behövs och att landsbygdsutveckling
              befrämjar tillväxt och välfärd. I dag noterar jag att vi också
              har fått sällskap från andra partier.
            </seg>
            <seg n="a41f2bcf">
              Jag har i tidigare debatter försökt övertyga ministern om hur
              viktigt det är med bredband, stöd till Folkrörelserådet och landsbygdsturism,
              så jag ska inte upprepa de argumenten. Jag vill i stället i dag
              ge ett exempel från det som vi kallar Skånes Norrland, nämligen
              Osby och Östra Göinge kommuner.
            </seg>
            <seg n="c629ccc2">
              Östra Göinge kommun har på tio år tappat nästan 1 000 invånare,
              och befolkningsprognosen tyder på att kommunen fortsätter att
              krympa. Lokaltidningen har myntat uttrycket Östra Döinge kommun.
              Det låter ju drastiskt, men det ligger en del i detta. Jag undrar
              om ministern har något recept för de kommuner som drabbas av sådana
              stora befolkningsminskningar.
            </seg>
            <seg n="8a735090">
              Osby kommun har inte lika allvarliga siffror, men jag undrar
              hur det blir när de försämrade kommunikationerna slår igenom på
              allvar. Tågen susar förbi på väg mot Helsingfors och Malmö. Allt
              färre tåg stannar. Tycker inte ministern att det är rimligt att
              tågen ska stanna där människor vill gå på eller stiga av? Och
              här handlar det inte bara om enstaka resenärer utan om många arbetspendlare
              som behöver komma till och från sina arbeten.
            </seg>
            <seg n="79100d00">
              Ja, göingarna får verkligen lida av den dåliga infrastruktur
              som kännetecknar nordöstra Skåne. Jag förstår att ministern hade
              fullt upp vid sitt Skånebesök med att motivera varför E 22 inte
              ska rustas upp. Vid nästa besök rekommenderar jag dock en tur
              på vägarna i Östra Göinge och Osby kommuner. Jag instämmer i Svens
              oro över hur de enskilda vägarna behandlas av regeringen.
            </seg>
            <seg n="3201b8ac">
              Herr talman! De socialdemokrater jag träffat under min uppväxt
              i Blekinge och under min vuxentid i Skåne har alltid varit noga
              med att betona att deras parti är ett parti som verkligen lyssnar
              på rörelsen. Nu undrar jag: Har de socialdemokratiska gräsrötterna
              på landsbygden slutat att ropa på hjälp? Har de kanske gett upp?
              Eller har regeringen slutat att lyssna på rörelsen när det gäller
              de viktiga överlevnadsfrågorna för landsbygden?
            </seg>
            <seg n="317069f9">
              Jag vill fråga ministern hur hon vill reparera de nådastötar
              mot landsbygden som har utdelats de senaste åren. Hur ska vi återigen
              kunna få livskraftiga jord- och skogsbruk och andra livskraftiga
              landsbygdsföretag?
            </seg>
          </u>
          <note type="speaker" n="5ca72d29">
            Anf. 26 STAFFAN DANIELSSON (c):
          </note>
          <u who="staffan_danielsson_f9e521" xml:id="i-2fcbe59aeea0493c-0" n="e5e3be0f">
            <seg n="2d04f2a3">
              Herr talman! Fru statsråd! Det är en viktig och aktuell interpellation
              som Sven Bergström har ställt. Det är synd att inte statsministern
              besvarar den. Statsrådet Messing har viktiga ansvarsområden, men
              landsbygdens utveckling berör ju många departement.
            </seg>
            <seg n="348a78c3">
              Jag vill ta tillfället att inom ramen för frågeställningen bredda
              och aktualisera debatten.
            </seg>
            <seg n="0c297208">
              En utgångspunkt vi alla borde dela är att det är en angelägenhet
              för hela Sverige att det finns livskraft och utveckling både i
              Småland och i Helsingfors, både i tätorter och på landsbygden.
              Det är bra att statsrådet uttalar detta. Det gör också de allra
              flesta. Vem gör inte det? Men det som Sven Bergström pekar på
              är handling, och där har landsbygden anledning att känna sig bekymrad.
            </seg>
            <seg n="8319ed97">
              Den allmänna bilden är att en hårdnande internationell konkurrens
              i Sverige i förening med vårt skattetryck och alla bördor på företagen
              gör att företag och arbetsplatser, inte bara på landsbygden, i
              ökande grad lämnar Sverige. Detta är en utomordentligt allvarlig
              utveckling som måste motverkas med krafttag. Grundlösningen är
              ett bättre företagsklimat i alla avseenden. En trött socialdemokrati
              pratar i stället mest om att höja skatterna, tycker jag, när man
              främst borde se till att kakan växer.
            </seg>
            <seg n="9d4c7660">
              Inom denna ram har vi då landsbygdens näringar, där det är viktigt
              att bredda företagsamheten på alla möjliga sätt. En basnäring
              på landsbygden är jordbruket med alla dess servicenäringar samt
              livsmedelsindustrin. De här näringarna drabbas om inte infrastruktur
              som till exempel vägar fungerar, om EU:s utbetalningar hålls inne
              och om svenska skatter och krångligheter är större än i omvärlden.
            </seg>
            <seg n="7297326d">
              Vi kan i dag läsa om att lönsamheten i jordbruket är mycket pressad.
              En purfärsk rapport från LRF Konsult visar att lönsamheten sjunker
              och har så gjort flera år i följd. Den är mycket pressad. Den
              svenska livsmedelsproduktionen krymper också, vilket gör att industrin
              krymper, vilket ger en olycklig spiral.
            </seg>
            <seg n="6f804ce9">
              Jag brukar formulera det som att världens bästa matproduktion
              håller på att till dels flytta utomlands, vilket ger mycket negativa
              effekter på Sveriges och inte minst landsbygdens ekonomi. Tyvärr
              är det också mycket negativt ur miljösynpunkt. Den import som
              ersätter den svenska maten är producerad under sämre betingelser
              för både miljö och djurvälfärd.
            </seg>
            <seg n="4e88c1d4">
              Det här är självfallet en fråga inte främst för regeringen utan
              för näringen själv, som också verkligen försöker göra allt för
              att vässa sig och utvecklas. Jordbruksministern brukar vara bra
              på att ge näringen uppmuntrande dunkar i ryggen och önska lycka
              till i konkurrensen. Det är bra. Men bara ord räcker inte så långt.
              Det behövs också handling, verkliga insatser från samhällets sida,
              för att ge näringen möjlighet att konkurrera på jämbördiga villkor
              med omvärlden.
            </seg>
            <seg n="cf9f4ec0">
              Här brister tyvärr regeringen och nuvarande vänsterkartell sedan
              länge. Det handlar om unika svenska särskatter och bortdribblade
              EU-pengar på miljöområdet. Det är bra att Sverige har skärpt sig,
              men vi hade en olycklig period på 90-talet när vi tappade en halv
              miljard som ligger med hela tiden.
            </seg>
            <seg n="a8f0a4e0">
              Läget är alltså bekymmersamt för den svenska livsmedelsproduktionen.
              Centerpartiet föreslår att ett program snarast måste utarbetas
              tillsammans med näringen för att vända utvecklingen. Vi ser sådana
              tankar från regeringens sida vad gäller till exempel skogsindustrin
              och fordonsindustrin. Det känner statsrådet Messing väl till,
              och det tycker jag är bra och goda initiativ.
            </seg>
            <seg n="83cda35e">
              Livsmedelsproduktionen är en mycket pressad näring. Utvecklingen
              går åt fel håll. Ett sådant här handlingsprogram är nödvändigt
              även inom det här området. Det föreslår Centern. Jag hoppas att
              statsrådet tar med sig det förslaget och kan verka för att det
              händer något snabbt på det här området.
            </seg>
          </u>
          <note type="speaker" n="89c7342b">
            Anf. 27 ULRIK LINDGREN (kd):
          </note>
          <u who="ulrik_lindgren_5f7848" xml:id="i-6d275a1fdb3796b6-0" n="32e595a0">
            <seg n="a0159cf9">
              Herr talman! Tack för senast i Dalarna! Tack interpellanten för
              en bra fråga, och tack statsrådet för svaret. Sedan är vi som
              deltar i den här debatten förstås inte så nöjda, vilket inte är
              att begära.
            </seg>
            <seg n="41572350">
              Det är många som har förundrats över uttalandet av statsministern
              den 20 januari. Han beklagar inte att det blir dystrare och fattigare
              på landsbygden. Hur man över huvud taget kan trilla dit och redovisa
              en sådan inställning är ju obegripligt. Det är ingen tacksam uppgift
              för statsrådet Messing att komma efter ett sådant uttalande och
              försöka vara positiv och tala om livskraft på landsbygden och
              vad regeringen ska ta sig till, speciellt inte när det faktiskt
              är så att det här uttalandet egentligen bara är en illustration
              av vad som faktiskt händer, även om regeringen naturligtvis inte
              är ansvarig för allt som landsbygd och glesbygd blir utsatt för.
            </seg>
            <seg n="75d6e7c8">
              Det som Sven Bergström har listat i interpellationen är faktiskt
              verkligheten. Dessutom finns det ytterligare saker att foga till
              den här dystra listan. Det är regeringens sviktande åtagande för
              Tåg i Bergslagen, som jag tidigare har debatterat med statsrådet
              Messing. Det är hur regeringen har strött löften omkring sig i
              byarna och bygderna om nya jobb efter regementsnedläggningar,
              löften som regeringen inte har någon som helst möjlighet att infria
              egentligen, vare sig från förra försvarsbeslutet eller från det
              aktuella försvarsbeslutet i år. Det skulle prövas ordentligt om
              nya myndigheter skulle hamna i glesbygd i stället för i Helsingfors,
              men de har ändå landat i Helsingfors, tvärtemot riksdagens beslut.
            </seg>
            <seg n="9c72412a">
              Vad ska statsrådet Ulrica Messing ta sig till i en sådan här
              debatt? Man kan som minister välja att låtsas att det fortfarande
              finns ett statligt engagemang för att hela Sverige ska leva, trots
              det hennes chef statsministern säger, eller försöka peka på verkligheten.
              Vi gör vad vi kan med allt sämre möjligheter, och därför måste
              vi överge ett antal löften och åtaganden.
            </seg>
            <seg n="15aa79ca">
              Det viktiga och avgörande är ändå vilken väg regeringen väljer
              nästa gång det här kommer upp till prövning. Blir det mer av vi
              ger upp då? Vi låter det gå som det går och hoppas att bygdens
              eget folk har sådan spänst, livskraft och stridsvilja att de gör
              bra saker ändå av allt sämre möjligheter. Eller blir det någon
              positiv åtgärd som leder till förbättrade möjligheter för glesbygd
              att utvecklas? Eller blir det mer direkt: Vi väljer att försämra
              villkoren för glesbygden.
            </seg>
            <seg n="9504af82">
              Det jag nu osökt tänker på som nästa svåra stötesten är ju det
              som Vägskatteutredningen har redovisat, förslaget Skatt på väg,
              om att totalt plocka ut 1,8 miljarder till i ökade transportkostnader
              genom ökad kilometerskatt och ökad dieselskatt. Instansen Skogforsk
              har visat att konsekvensen om förslagen i den utredningen blir
              verklighet är att en tredjedel av skogsvolymen blir olönsam att
              avverka och ta ut ur skogen. Det här kommer ju att slå otroligt
              kraftigt mot Skogs-Sverige och glesbygden, som i hög grad, som
              vi alla vet, lever på skogsbruk, ofta i kombination med lantbruk.
            </seg>
            <seg n="c5d49aa8">
              Vilket är regeringens besked nästa gång den här frågan om hur
              man ska hantera glesbygd och regionalpolitik kommer upp till prövning?
              Blir det Vägskatteutredningens förslag, eller kommer regeringen
              att sätta ned foten?
            </seg>
          </u>
          <note type="speaker" n="3c29d358">
            Anf. 28 ULLA LÖFGREN (m):
          </note>
          <u who="ulla_lofgren_239129" xml:id="i-9ec733dd6198346a-0" n="f052cb90">
            <seg n="e849f15f">
              Herr talman! Jag är också lite orolig över att regeringen talar
              med kluven tunga. Jag tycker att det är jättebra att landsbygdsfrågorna
              har fått mer plats i retoriken. Jag tycker faktiskt att det är
              så i dag. Och regeringen har också börjat peka med hela handen
              i regleringsbreven när det gäller samverkan mellan myndigheter
              om landsbygdsdimensionen. Det är jättebra.
            </seg>
            <seg n="e05462a6">
              Desto mer besviken blir man då över andra delar. Ett av målen
              för den regionala utvecklingspolitiken är väl fungerande och hållbara
              arbetsmarknadsregioner med en god servicenivå i alla delar av
              landet. Då blir man minst sagt lite förvånad när man hör statsministern
              uttala att man får räkna med det och att det inte är så farligt
              med lite sämre service. Det blir bara lite tråkigare på landsbygden.
              I övrigt rycker han på axlarna.
            </seg>
            <seg n="528b6505">
              Då jag läste Sven Bergströms interpellation hoppade jag till
              över en annan sak också. Det var de 40 miljoner kronorna mindre
              till enskilda vägar. Då tänkte jag: Kan man göra så? Har vi så
              lite makt i riksdagen att om vi beslutar någonting kan regeringen
              i regleringsbrevet föreslå någonting helt annat? Men det kanske
              är så. Det är bara jag som är okunnig.
            </seg>
            <seg n="9161b9b5">
              Just mindre medel till enskilda vägar är lite bekymmersamt just
              nu med tanke på stormen Gudrun. Det är klart att vägregionerna
              hade planerat insatser motsvarande de pengar som man trodde att
              man skulle få, och så kom det mycket mindre pengar i regleringsbrevet.
              Dessutom får man förmodligen mycket större kostnader.
            </seg>
            <seg n="3c492c23">
              Där har jag förstått att regeringen gett Skogsstyrelsen i uppdrag
              att titta närmare på situationen för vägarna. De kommer väl fram
              till att det kostar någonting, och då antar jag att det är någon
              som ska ta den kostnaden. Vem kommer att ta den kostnaden? Kommer
              Vägverket och enskilda vägar att få mer pengar, eller kommer det
              att bli de enskilda som får ta kostnaderna?
            </seg>
            <seg n="24e37587">
              Med all den negativa publicitet som ändå finns runt landsbygden
              håller människor på att bli ganska nedstämda. Det blir liksom
              dystrare och dystrare. Man tappar modet. Ändå finns det så mycket
              ideell kraft. Men tyvärr är det alldeles för få klappar på axeln.
              Ibland behövs det väldigt lite.
            </seg>
            <seg n="bc8383a4">
              Statsrådet säger att bidragen till länsbygderåden inte har minskat
              och att regeringen lägger stor vikt vid den verksamheten. Regeringen
              har gett Glesbygdsverket och Nutek i uppdrag att kartlägga länsbygderådens
              roll i det regionala utvecklingsarbetet. Då undrar jag: Vad är
              avsikten med den kartläggningen? Det vore intressant att veta.
            </seg>
            <seg n="05bbae42">
              Jag hade ytterligare en fråga om den gröna skatteväxlingen. Regeringen
              får prata hur mycket som helst om hur bra landsbygden är, men
              den gröna skatteväxlingen slår hårdast mot landsbygden. Det är
              inte bara skogsnäringen, som Ulrik tog upp, som drabbas om förslaget
              Skatt på väg genomförs, utan det är all service. Då kommer vi
              att förlora. Det blir dyrare att köra ut varor till butikerna.
              Allting blir dyrare.
            </seg>
            <seg n="7657e01d">
              Jag ska avsluta med att ställa samma fråga: Tänker regeringen
              fortsätta med den gröna skatteväxlingen och förslaget Skatt på
              väg?
            </seg>
          </u>
          <note type="speaker" n="e4fbcdb6">
            Anf. 29 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-8" n="703f79f5">
            <seg n="e4101573">
              Herr talman! Jag tror att interpellanterna har respekt för att
              jag inte hinner kommentera alla de saker ni har tagit upp.
            </seg>
            <seg n="d5afdeb6">
              Jag vill börja med att understryka det som Lars-Ivar Ericson
              sade om att jag beklagade debatten. Tvärtom välkomnar jag den.
              Den dag man beklagar en debatt i riksdagen kanske man ska ägna
              sig åt något annat än politik. Jag är mycket glad över det breda
              engagemang som finns runt landsbygdsutvecklingsfrågor, bredband,
              infrastruktur eller vad det än må vara.
            </seg>
            <seg n="1c2c4f8a">
              Jag skulle vilja börja med det som Sven Bergström och flera andra
              pekade på. Jag har ännu inte sett siffrorna från SCB för 2004.
              Men för 2003 vet vi att över 200 av våra 289 kommuner tappade
              invånare. När den regionalpolitiska utredningen gjorde sitt grannlaga
              arbete för några år sedan beställde man djupintervjuer med ett
              antal av dem som har flyttat, men också av dem som inte har flyttat,
              någon gång i livet. Man ställde frågan om varför de har flyttat.
              Det är klart att svaren skiljer sig åt. En del har flyttat på
              grund av arbete, några på grund av studier, ytterligare några
              på grund av ny livsmiljö, och andra på grund av kärleken. De har
              flyttat av en rad olika skäl. Viljan hos enskilda att flytta,
              att söka nya upplevelser, att byta arbete, att byta bostadsort,
              är vi överens om att bejaka. Det viktiga är att politiken inte
              tvingar någon att flytta när man inte vill.
            </seg>
            <seg n="751521a8">
              Det här är två olika saker, men de ställer krav på politiken.
              Om över 200 av våra 289 kommuner tappar invånare vet vi alla att
              våra partikamrater i kommunerna och länen ställs inför svåra prioriteringar
              och tuffa beslut. Det är klart att den nationella politiken är
              viktig. Sedan är det viktigt att vi blir än bättre på att hämta
              hem de pengar från EU som finns, som handlar om landsbygdsutveckling
              och som handlar om regional utveckling. Jag beklagar att vi hade
              svårt att hämta hem de pengarna på 1990-talet. Jag tror att det
              berodde på en rad olika faktorer. Men jag är glad över att vi
              sedan 2000 är bland de bästa att ta hem pengarna. Det är inget
              tvivel om att de har gett förutsättningar att förverkliga idéer
              lokalt och regionalt som inte hade varit möjliga annars, inte
              minst via social ekonomi, kooperationen och många små företag.
            </seg>
            <seg n="e8dcea02">
              Infrastrukturen är naturligtvis viktig. Jag får verkligen beklaga
              detta, men jag vet inte var Sven Bergström har hämtat sina uppgifter
              från inte några av mina tjänstemän heller. Vi tror att det kan
              vara en av de prioriteringar som Vägverket gjorde i sin ansökan
              till regeringen, men inte sedan i det underlag som regeringen
              gick fram med. Det kan vara så att siffran kommer därifrån. Vi
              hittar inte någon ytterligare minskning på de 40 miljoner kronorna.
              Däremot kommer infrastrukturen fortfarande att spela en stor roll
              när vi tittar på den transportpolitiska propositionen, som vi
              ska lämna till riksdagen senare i vår, och de diskussioner som
              vi sitter i just nu med Rikstrafiken. Vi upphandlar trafik för
              nästan 800 miljoner kronor om året. Det är inget tvivel om att
              de är oerhört viktiga pengar för att just korta avstånden och
              för att ge förutsättningar för trafik som inte är kommersiellt
              lönsam att ändå finnas kvar.
            </seg>
            <seg n="e5fed90e">
              Staffan Danielsson pekar på den hårdnande internationella konkurrensen.
              Den är viktig. Vi får fundera lite mer på hur det kan komma sig
              att den utveckling vi ser i dag gynnar landsbygden, som Ulla Löfgren
              var inne på. Landsbygden verkar stå sig bättre i en allt hårdare
              internationell och global konkurrens än vad de halvstora orterna
              gör om ni förstår vad jag menar. De traditionella gamla bruksorterna
              tappar fler invånare än den rena landsbygden. Vi ser en positiv
              utveckling för ren landsbygd där människor kan få ett boende som
              de inte kan få på någon annan plats men där de också har en närhet
              till storstäderna som också är viktig för att studera eller arbeta.
            </seg>
            <seg n="5d1833fe">
              Herr talman! Jag får återkomma till en del av de frågor jag skrev
              upp i mitt nästa inlägg.
            </seg>
          </u>
          <note type="speaker" n="f10e2c31">
            Anf. 30 SVEN BERGSTRÖM (c):
          </note>
          <u who="sven_bergstrom_97960e" xml:id="i-b9caeeed2df47c9c-1" n="d99ceaef">
            <seg n="b2166c03">
              Herr talman! Det är en sympatisk ton i det Ulrica Messing säger.
              I grunden kan vi stå gemensamt bakom mycket av det hon säger.
              Det är inte retoriken det är fel på i Ulrica Messings tal, utan
              det är praktiken. Det är därför jag har listat de olika exemplen.
              Man ser ett tydligt mönster att regeringen i sin politik missgynnar
              landsbygden och småorterna. Det har inte Ulrica Messing sagt något
              om. Exemplen är korrekta, inklusive att 40 av de 700 miljonerna
              som fanns i planeringsramen till de enskilda vägarna har tagits
              bort.
            </seg>
            <seg n="43d905ed">
              Jag håller med Ulrica Messing om att vi ska ha ett land där människor
              kan röra sig fritt och söka sig till nya miljöer. Jag har fyra
              barn, och jag brukar säga till dem att för guds skull inte stanna
              hemma i Forsa hela livet utan att de ska ut och röra på sig, skaffa
              erfarenhet, jobba på andra ställen och resa i världen. Felet är
              inte att människor rör på sig. Felet är att vi har en politik
              i Sverige som systematiskt missgynnar landsbygden, förutsättningar
              och möjligheter för dem som verkligen vill flytta dit på nytt
              eller återvända. Det är det som är felet och som jag kritiserar.
            </seg>
            <seg n="194c3aa8">
              Det jag nu särskilt har uppmärksammat är att statsministern uppenbarligen
              bejakar den utvecklingen. Jag läser inte in att Ulrica Messing
              gör det, men att statsministern bejakar utvecklingen och tycker
              att den är okej. Han beklagar den inte. Det är det som är så anmärkningsvärt
              när vi i högtidliga sammanhang, i fina tal säger att Hela Sverige
              ska leva och ha chansen att utvecklas och så vidare. När det blir
              en sådan skillnad mellan retorik och praktik tycker människor
              att något inte stämmer. Det gör inte jag heller.
            </seg>
            <seg n="48898fd2">
              Jag hade kunnat göra listan ännu längre med exempel. Jag tog
              ett med Mona Sahlin i torsdagens frågestund. Det gäller strandskyddet.
              Människor vill bo bra, i fina miljöer nära vatten. Det kan man
              göra i många storstäder. Hammarby Sjöstad är ett utmärkt exempel.
              Norra Älvstranden i Göteborg är ett annat exempel. De bor precis
              vid stranden. De kan gå ut och doppa tårna på morgonen.
            </seg>
            <seg n="66388b3a">
              I Gävleborg vill länsstyrelsen ändra strandskyddet från 300 meter
              till 100 meter. Det är ett enigt politiskt beslut. Ulrica Messings
              partibröder, Sven-Åke Thoresen och andra, samt moderaten Margareta
              Berg Kjellin, var alla från höger till vänster överens om att
              100 meter räcker. Så bestämde man det. Något år senare överprövar
              regeringen, Ulrica Messing och Göran Persson, och säger att 100
              meter inte är tillräckligt. Strandskyddet ska vara 300 meter i
              Gävleborgs län, där det finns så oändligt många sjöar och stränder.
              Man ska ha respekt för att det i många lägen behövs ett strandskydd,
              men måste det vara 300 meter?
            </seg>
            <seg n="82c38820">
              Det är också en olycklig signal att man i storstadsmiljöer kan
              bo nära vattnet. Där är det okej att bo nära vattnet. Men på landsbygden,
              på småorterna, ska det vara ett stenhårt strandskydd på 300 meter.
            </seg>
            <seg n="8905ecf8">
              Nu fick jag ett bra svar av Mona Sahlin. Hon tyckte inte heller
              att det var rimligt. Men återigen: Retoriken är en, praktiken
              är en annan. När får vi överensstämmelse mellan retorik och praktik?
              Vi kan sikta på att få en annan regim i landet, en annan regering,
              2006. Ulrica Messing har ett och ett halvt år på sig att visa
              att regeringen kan bättre.
            </seg>
          </u>
          <note type="speaker" n="7a3e9c97">
            Anf. 31 LARS-IVAR ERICSON (c):
          </note>
          <u who="unknown" xml:id="i-43162d0b3b9a24ac-9" n="bbc6530c">
            <seg n="0771b914">
              Herr talman! Varje lördag kl. 11 ringer Kalle för att prata politik
              med mig. Han är naturligtvis också mycket irriterad över statsministerns
              famösa uttalanden om att det inte gör så mycket om det blir lite
              tystare på landsbygden.
            </seg>
            <seg n="8dc722aa">
              Kalle är pensionär, och han lever under knappa omständigheter.
              Han förundrar sig över hur landsbygden utarmas alltmer. Affärer
              och skolor läggs ned. Postservicen försämras. Jag kan förstå hans
              förvåning när han skulle betala 35 kr för att ställa av bilen,
              och då ville Svensk Kassaservice ha 45 kr i avgift.
            </seg>
            <seg n="406c112e">
              Kalle har ingen knapptelefon, och han är också förundrad över
              uppmaningar att vara så god och trycka 1, 2 och så vidare. Han
              blir upprörd när pensionärer inte får gå till den lokala butiken
              tillsammans med hemtjänstpersonalen utan i stället uppmanas att
              beställa mat via Internet.
            </seg>
            <seg n="f3e0517a">
              Ja, Kalle är upprörd, men han vill ändå bo kvar i sin lilla stuga
              i den skånska bokskogen. Han är mycket glad för grannfamiljen
              som har flyttat in som har många skolbarn.
            </seg>
            <seg n="eae451f6">
              Men Kalle återkommer ständigt till frågan: Vad gör de där uppe
              i Helsingfors för oss här på landsbygden? Han känner inte igen
              det parti som han har varit trogen i många år. Han vill att regeringen
              ska lämna maktens korridorer och ge sig ut i verkligheten. En
              praovecka på landsbygden varför inte i nordöstra Skåne eller västra
              Blekinge? skulle behövas för många av ministrarna. Jag tror säkert
              att rörelsen ordnar ett bra program annars finns det landsbygdsengagerade
              centerpartister, som gärna tar emot och visar hur det är i verkligheten.
            </seg>
            <seg n="7cdb4b00">
              Jag vill vädja: Överge flyttlasspolitiken! Låt inte landsbygden
              förtvina! Prioritera landsbygdsfrågorna mera, och låt hela Sverige
              leva!
            </seg>
          </u>
          <note type="speaker" n="f3a7c608">
            Anf. 32 STAFFAN DANIELSSON (c):
          </note>
          <u who="staffan_danielsson_f9e521" xml:id="i-2fcbe59aeea0493c-1" n="e5e3be0f">
            <seg n="1a88ad7d">
              Herr talman! Landsbygden, småföretagen och jordbruket är viktiga.
              De har det tufft. Jag tror att det är väldigt viktigt att de får
              positiva signaler, alltså att det sker saker, att det blir handling
              och att man känner positiva signaler.
            </seg>
            <seg n="54a4bd32">
              Ulrik Lindgren tog upp en signal som nu i fet stil dånar ut över
              näringslivspress och landsbygdspress, nämligen att Vägskatteutredningen
              har lagt förslag som ger mycket kraftiga skatteskärpningar. Jag
              vet inte riktigt hur direktiven såg ut när förslagen blir sådana,
              men det är olyckligt att diskussionen fokuseras kring förslag
              som ger effekten att en tredjedel av skogsmarkerna, enligt skogsnäringen,
              kanske inte kan användas. Det vore väldigt bra, tror jag, om statsrådet
              Messing kunde klara ut att det inte kommer att handla om det,
              utan att utredningen har kommit fel. Det vore bra.
            </seg>
            <seg n="4db54938">
              Jag kan koncentrera mig på den frågan. Jag har även med jordbruksministern
              diskuterat att det är ett dramatiskt läge för livsmedelsproduktionen
              och lantbruket. Det behövs goda initiativ inom näringen och från
              statsmakterna. Ett instrument för att markera detta, att lyfta
              fram samverkan, vore ett kraftfullt utvecklingsprogram, en nära
              dialog med näringen som inte finns i dag. Det finns lösa kontaktytor.
              Jag tror att exemplet från andra branscher kan vara bra.
            </seg>
            <seg n="38d9d296">
              Jag hoppas att statsrådet kan ta med sig det i arbetet i regeringen
              och kanske också ge en kommentar till det.
            </seg>
          </u>
          <note type="speaker" n="00ef536e">
            Anf. 33 ULRIK LINDGREN (kd):
          </note>
          <u who="ulrik_lindgren_5f7848" xml:id="i-6d275a1fdb3796b6-1" n="32e595a0">
            <seg n="a3ebeaf0">
              Herr talman! Det blev lite som vi till mans och kvinns kanske
              fruktade, att statsrådet skulle svara med ett antal konstateranden
              som vi har hört hur många gånger som helst förut: Det blir färre
              och färre invånare i 200 av 289 kommuner, kommunerna har tuffa
              utmaningar, det kommer en transportpolitisk proposition i vår
              vad den nu ska innehålla och man ska upphandla trafik för 800
              miljoner, som är mindre pengar än förut.
            </seg>
            <seg n="be59f18d">
              Ja, men vilken är färdriktningen? Vart ska regeringen ta vägen?
              Vad är ministerns besked? Åt vilket håll ska man gå? Är det statsministerns
              ord som gäller, att vi ska ge oss lite på område efter område?
              Eller ska vi bjuda upp aktivt och ta på oss en del åtaganden som
              vi ska stå för? Eller ska vi ge ett klart och tydligt besked om
              att det inte blir någon verklighet av förslaget från Vägskatteutredningen
              om skatt på väg, med mycket kraftiga försämringar och färre möjligheter
              att göra någon lönsam verksamhet av skogs- och lantbruk?
            </seg>
            <seg n="bf086a4c">
              I går kom LRF Konsult med sin rapport om sju års lantbruk som
              visade att det för sjunde året i rad blev sämre lönsamhet i svenskt
              lantbruk. Det är naturligtvis mycket som är utanför regeringens
              kontroll i dag som gör det här, med ett enormt tryck på sänkta
              kostnader och naken konkurrens på många områden. Men naturligtvis
              spelar också regeringens politik en stor roll, åtminstone att
              kunna ge någon signal om att ett sådant förslag som Vägskatteutredningen
              kommer med ska regeringen inte göra verklighet av eftersom man
              vet vilka villkor som glesbygds- och landsbygdsfolket har i Sverige
              i dag. Men inget besked kommer.
            </seg>
            <seg n="fb756523">
              Man tycker att statsrådet i en sådan här debatt åtminstone skulle
              kunna säga: Nej, det är inte regeringens syn som statsministern
              har uttryckt i den tidigare debatten. Åtminstone det skulle vi
              väl kunna få höra i dagens debatt.
            </seg>
          </u>
          <note type="speaker" n="ec7c4f31">
            Anf. 34 ULLA LÖFGREN (m):
          </note>
          <u who="ulla_lofgren_239129" xml:id="i-9ec733dd6198346a-1" n="f052cb90">
            <seg n="23149752">
              Herr talman! Jag ska inte ställa några fler frågor till Ulrica
              Messing, för jag tror att hon behöver all tid för att svara på
              de frågor som vi redan har ställt.
            </seg>
            <seg n="1b8925da">
              Jag är av den uppfattningen att de allra flesta människor nog
              inte åtminstone inte på beslutande platser, framför allt inte
              här i Helsingfors har riktigt klart för sig villkoren på landsbygden
              och att man inte har med sig landsbygdsdimensionen i allting.
              Så har det åtminstone hittills fungerat hos de myndigheter som
              har fått uppdraget att ha med sig landsbygdsdimensionen, och man
              har inte haft den med sig någon gång. Det har inte regeringen
              heller, utan man har friskt dragit in på poliser, genom att lägga
              ned polisstationer, och dragit in tingsrätter. Det är inte bara
              småbutiker och bönder som försvinner utan även mycket av den offentliga
              servicen.
            </seg>
            <seg n="14a5ffb5">
              Exempelvis i Finland och på andra håll har man förstått att landsbygdsfrågorna
              inte får någon plats om man inte lyfter upp dem på allra högsta
              politiska nivå.
            </seg>
            <seg n="57118f99">
              Det ska nu bli intressant att se vad Landsbygdsutredningen kommer
              fram till. Tyvärr har den inte hunnit jobba så länge. Det tog
              lite tid regeringen tog nästan ett halvår på sig att utse kommittén.
              Det ska bli intressant att se vad den kommer fram till.
            </seg>
            <seg n="216e899c">
              Min önskan är givetvis att landsbygdsfrågorna ska lyftas upp
              och genomsyra all politik, på högsta politiska nivå, och att det
              ska vara statsministern som leder detta arbete. Det är väl att
              hoppas för mycket att tro att det ska gå med Göran Persson i ledningen,
              men vi får hoppas att vi får en ny statsminister som är mera lyhörd
              för den typen av uppfattningar.
            </seg>
          </u>
          <note type="speaker" n="ab1ecb37">
            Anf. 35 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-10" n="703f79f5">
            <seg n="beee1425">
              Herr talman! I min förra interpellationsdebatt fick jag kritik
              från en riksdagsledamot därför att hon var rädd för att regeringen
              skulle införliva de löften som vi har utställt med anledning av
              försvarsomställningen. I sitt första inlägg här ger mig Ulrik
              Lindgren kritik för att han tror att jag inte ska införliva de
              löften som regeringen har utställt med anledning av försvarsomställningen.
            </seg>
            <seg n="974f71ec">
              Jag vet inte vem som blir mest besviken, men jag tänkte tala
              om att vi kommer att införliva de löften som vi har avlagt i samband
              med försvarsomställningen. Det kommer bland annat att innebära
              en stor omlokalisering av statliga arbetstillfällen från delar
              av landet till de fyra mest berörda orterna.
            </seg>
            <seg n="97d3f59c">
              Den miljömålsproposition som det nu arbetas med på Miljödepartementet
              innehåller en rad olika frågor, och en av dem är den höjda dieselskatten.
              Det är precis som Ulrik Lindgren sade, att Skogforsks utredning
              och analys av de förslagen är oerhört tydliga. Det är inget tvivel
              om att det här är en väldigt viktig fråga för svensk skogsnäring
              och för stora delar av svenskt näringsliv.
            </seg>
            <seg n="aeba070a">
              Vi har därför haft särskilda träffar med den skogsnäringsgrupp
              som jag leder på departementet, och vi ska träffas igen på fredag.
              Det här är en av de frågor som vi arbetar med. Jag känner själv
              en stor oro för de konsekvenser som förslaget skulle få om det
              kom in i miljömålspropositionen. Men det är fortfarande under
              beredning, och vi skaffar oss nu en bra sammanställning över just
              de svar som bland andra Skogforsk kan ge oss men också många andra
              viktiga aktörer.
            </seg>
            <seg n="45eea917">
              Jag vill sedan ta upp den fråga som Sven Bergström ställde om
              strandskyddet, där Gävleborg är ett bra exempel. Jag delar Sven
              Bergströms uppfattning. Jag tycker att vi måste bli mycket bättre
              när det gäller att ha en strandskyddslag som träffar det vi verkligen
              vill träffa. Det betyder nog att vi på en del områden i skärgårdsmiljöer
              där vi i dag pålar hus ända ut i havet eller i delar av de fortfarande
              orörda älvarna ska ha en väldigt stark lagstiftning för att bevara
              det som är unikt och som vi vet att det finns ett stort allmänt
              intresse av. Men det finns skäl för oss att framför allt vid många
              av insjöarna runtom i vårt land vara mycket mer generösa än vad
              vi är i dag.
            </seg>
            <seg n="411c9071">
              Jag har pratat om det med miljöminister Lena Sommestad, som har
              ansvar för lagstiftningen, och hon kommer under våren att komma
              tillbaka till regeringen med ett förslag som grundar sig på det
              underlag som Naturvårdsverket har gett till regeringen och där
              utgångspunken ska vara att ha mer av något slags gummibandsprincip
              i lagstiftningen, att både kunna vara tuffare och kunna vara mer
              generös.
            </seg>
            <seg n="5047e4a6">
              Jag hade önskat att det förslag som Länsstyrelsen i Gävleborgs
              län kom fram med också hade kunnat genomföras.
            </seg>
            <seg n="0c887cfd">
              Lars-Ivar Ericson pratade om att verkligheten ser olika ut. Jag
              tror att man ska komma ihåg att de flesta av oss som finns i denna
              kammare har en verklighet utanför Helsingforss central. Jag är
              själv uppväxt i Hällefors och Hofors, och jag har bott i Hassela,
              Hudiksvall och Söderhamn. Nu bor jag i Forsbacka, med knappt 3
              000 invånare. Det är inte samma verklighet som ni har i Smålands
              inland, men det är en annan verklighet än den som jag lever i
              runt Jakobsgatan på departementet. Det är det som är viktigt att
              vi har framför oss; verkligheten ser olika ut på nästan varje
              plats i vårt land. Den är dessutom olika för varje enskild person.
              Då är också politiken viktig.
            </seg>
            <seg n="adbe249d">
              Ulla Löfgren frågade mig förra gången om de satsningar som vi
              nu gör med anledning av katastrofen i södra Sverige. Jag vill
              bara berätta att Skogsstyrelsen redan nu har fått 100 miljoner
              kronor till skogsbilvägar. Många av dem är enskilda vägar, och
              andra är enskilda vägar som har statsbidrag sedan tidigare. Men
              de är viktiga vägar för att vi ska kunna få ut det timmer ur skogen
              som är så avgörande.
            </seg>
            <seg n="a468c654">
              Därutöver räknar vi med att vi måste göra omdisponeringar eller
              ökade anslag till Vägverket också för det övriga vägnätet. Hur
              mycket det blir kommer vi att avvakta med under de kommande veckorna.
              Det handlar om tjällossningen och våren. Vi återkommer med förslag
              till finansiering i vårpropositionen.
            </seg>
          </u>
          <note type="speaker" n="6bf223fb">
            Anf. 36 SVEN BERGSTRÖM (c):
          </note>
          <u who="sven_bergstrom_97960e" xml:id="i-b9caeeed2df47c9c-2" n="d99ceaef">
            <seg n="d981528d">
              Herr talman! Jag får återigen ge några berömmande ord till Ulrica
              Messing. Jag välkomnar verkligen det du sade här om strandskyddet.
              Det tragiska är bara att du för tre veckor sedan var med om att
              bestämma just detta i regeringen att upphäva länsstyrelsens beslut
              i Gävleborg om att strandskyddet skulle vara 100 meter och inte
              300 meter. Om du har kommit på bättre tankar på tre veckor så
              är det välkommet. Men jag förstår också att du är bunden av arbetsordningen
              i regeringen. Okej då kom igen med nya förslag, men gör det fort!
              Jag har lämnat in en interpellation till Lena Sommestad just om
              strandskyddet, så då får jag chans att prata med den ansvariga
              ministern om just denna fråga. Det är mycket bra!
            </seg>
            <seg n="5e2d5d27">
              När det gäller utlokalisering så förstod jag att Ulrica Messing
              är orolig för att det finns lite olika uppfattningar om den saken
              inom allianspartierna. Men faktum är att allianspartierna i december
              månad i ett betänkande från näringsutskottet var alldeles överens
              i en reservation om att det måste göras förändringar och att statliga
              myndigheter måste utlokaliseras och omlokaliseras.
            </seg>
            <seg n="ff1e0ad5">
              Om jag läser ur reservationen ser jag att det står så här: Resultaten
              av den förda politiken utgör därför ett stort misslyckande. En
              ny och mer kraftfull metodik måste användas för att nå målen,
              det vill säga bryta centraliseringen och omlokalisera statliga
              arbetstillfällen från huvudstadsregionen till Norrland och andra
              delar av landet. I första hand krävs att regeringen lägger fast
              en långsiktig och strategisk plan med mål för omlokalisering av
              statlig verksamhet.
            </seg>
            <seg n="9561cd27">
              Om jag har förstått Marietta och andra rätt så är de kritiska
              mot den panikartade utlokaliseringen som ett resultat av försvarsomställningen.
              Den synen kan jag dela, för det var en snabb och dramatisk förändring.
            </seg>
            <seg n="414f6686">
              Slutligen överlämnar jag gärna den här motionen, som reservationen
              faktiskt baserade sig på. Det är en motion från Håkan Larsson,
              undertecknad och Birgitta Sellén som är benämnd Norrlandsregionens
              utvecklingsförutsättningar . Där finns förslag både på skatteområdet,
              näringslivsområdet, infrastrukturområdet och annat. Hämta gärna
              inspiration från motionen i arbetet med ert landsbygdsprogram,
              Ulrica Messing! Titta gärna också på Finland, för där har man
              ett bra landsbygdsprogram som regering och riksdag ställer sig
              bakom.
            </seg>
          </u>
          <note type="speaker" n="79d82d35">
            Anf. 37 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-11" n="703f79f5">
            <seg n="e976130d">
              Herr talman! Då Lena Sommestad återkommer till regeringen gör
              hon det med ett generellt förslag till förändring. Jag har respekt
              för att hon inte vill gå fram med delar av län eller hela län
              innan dess, utan vi kommer tillbaka med helheten.
            </seg>
            <seg n="befaac35">
              Det är en viktig fråga, framför allt i ett landsbygdsperspektiv
              men självfallet också i ett storstadsperspektiv. Vi är medvetna
              om att vi inte lyckas slå vakt om det som lagstiftningen egentligen
              skulle försöka bevara och bejaka i dag. Här sker en expansion
              som vi inte alltid rår över. Där måste vi bli tuffare.
            </seg>
            <seg n="559a0df4">
              De förslag till omlokalisering som regeringen kommer att föreslå
              i vårpropositionen är väl motiverade. De är också väl beredda
              i det arbete som Jan Bergqvist har gjort för att man ska ha ett
              helhetstänkande om vilka verksamheter som kan passa på olika platser.
              Man ska också tänka på hur de statliga arbetstillfällena kan komplettera
              den lokala och regionala arbetsmarknad som redan finns. Utvärderingen
              från den stora omlokaliseringsvåg som ägde rum på 70-talet visar
              att de statliga arbetstillfällena fyller en stor uppgift och en
              viktig roll när det handlar om att bredda den lokala och den regionala
              arbetsmarknaden sedan tidigare. Den poängen är lika viktig i dag
              som den var på 70-talet.
            </seg>
            <seg n="40ed5a11">
              Jag vill bara rätta Ulrik Lindgren angående Rikstrafiken. Jag
              vet inte om det var ett misstag, men Ulrik Lindgren sade att Rikstrafiken
              i dag har mindre pengar att upphandla för. Det har man inte! I
              höstas föreslog vi dessutom ytterligare 30 miljoner kronor till
              Rikstrafiken för upphandling. Däremot har Rikstrafiken sedan några
              år tillbaka jag tror att det är tre år nu fått fler uppdrag och
              fler upphandlingar att genomföra. Det har man inte fått kompensation
              för. Nu pågår ett viktigt arbete där vi kommer att titta på just
              i vilka trafikslag och var Rikstrafiken ska gå in och göra ett
              stort statligt åtagande. Det råder ingen tvekan om att det som
              Rikstrafiken gör är viktigt inte bara för landsbygdsutvecklingen
              utan också för regionalpolitiken.
            </seg>
          </u>
          <note n="0299d25e">
            Överläggningen var härmed avslutad.
          </note>
          <note n="aed9df23">
            6 § Svar på interpellation 2004/05:360 om konsekvensanalyser
            av statliga omlokaliseringar
          </note>
          <note type="speaker" n="15b4de18">
            Anf. 38 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-12" n="703f79f5">
            <seg n="92bf91da">
              Herr talman! Martin Andreasson har frågat mig vilka åtgärder
              jag avser att vidta för att i konsekvensanalysen av omlokaliseringarna
              dels inkludera effekterna för de arbetsmarknadsregioner som tjänsterna
              hämtas från, dels inkludera de lokala sysselsättningseffekterna
              i särskilt högspecialiserade yrkessektorer och dels inkludera
              mer realistiska beräkningar av andelen medflyttad personal.
            </seg>
            <seg n="bda256b5">
              Frågan är ställd mot bakgrund av de planerade statliga insatserna
              för de mest berörda regionerna med anledning av de förändringar
              i Försvarsmaktens grundorganisation som beslutats om av riksdagen.
            </seg>
            <seg n="b9c1fe32">
              Lokaliseringsutredningen överlämnade sin delrapport Omlokalisering
              av statlig verksamhet till regeringen den 25 januari 2005. Beredningen
              av de förslag som utredningen lämnade pågår nu för fullt. I detta
              beredningsarbete ingår också att fördjupa och bredda de myndighetsspecifika
              analyserna. Detta sker inom varje ansvarigt departement, och det
              är därmed svar på Martin Andreassons två sista frågor i hans interpellation.
            </seg>
            <seg n="a4e941ec">
              Vad gäller den första frågan, som berör effekterna på bland annat
              arbetsmarknaden i Helsingforssregionen, är det regeringens övergripande
              ambition att omlokalisering av statliga myndigheter inte ska drabba
              redan utsatta eller särskilt sårbara regioner.
            </seg>
          </u>
          <note type="speaker" n="ba8049fe">
            Anf. 39 MARTIN ANDREASSON (fp):
          </note>
          <u who="martin_andreasson_f03825" xml:id="i-ce88473adcae84c6-0" n="b0d6d60f">
            <seg n="ce1276e0">
              Herr talman! De omlokaliseringar som nu föreslås och som Jan
              Bergqvist har tagit fram en utredning om som regeringen nu bereder
              är en följd av ett försvarsbeslut som drevs igenom av regeringen
              och dess samarbetspartier mot alliansens alternativa förslag.
              Nu kommer effekterna också när det gäller omlokaliseringen för
              att kompensera de försvarsnedläggningar som nu blir aktuella.
            </seg>
            <seg n="ad7ba2f3">
              Jag vill naturligtvis tacka statsrådet för svaret, men det är
              oerhört tomt på konkreta besked. Det utbreder sig en ödslighet
              i de rader som finns i detta mycket kortfattade interpellationssvar.
            </seg>
            <seg n="ff7257a1">
              Till att börja med ställde jag frågan om huruvida regeringen
              avser att i konsekvensanalysen inkludera effekterna för de arbetsmarknadsregioner
              som tjänsterna är tänkta att hämtas från. Jan Bergqvist gör ju,
              vilket är fullt naturligt, en analys av vilka effekter som kommer
              i de regioner som arbetena är tänkta att överföras till. Men inte
              på något sätt berör man effekterna i de olika orter i landet som
              arbetstillfällena är tänkta att hämtas ifrån.
            </seg>
            <seg n="c8d10f23">
              Jag tycker att det vore en ganska enkel och på förhand given
              fråga, att det i ett allsidigt beredningsunderlag borde, när det
              sker en omlokalisering, finnas med en konsekvensanalys där man
              tittar på effekterna på i båda berörda regioner.
            </seg>
            <seg n="99ad12b0">
              Men nu förstår jag att svaret på den frågan är nej. Regeringen
              tänker inte inkludera detta i en särskild konsekvensanalys. Det
              gör mig väldigt förvånad med tanke på inte bara de allmänna formerna
              för hur regeringsbeslut ska beredas utan framför allt därför att
              detta är vilket statsrådet Messing själv nämnde i sitt interpellationssvar
              i den tidigare debatten en av de största omlokaliseringarna av
              statlig förvaltningsverksamhet som har ägt rum i detta land. Då
              borde det vara naturligt att det i varje enskild omlokalisering
              görs en ordentlig konsekvensanalys i båda berörda regioner.
            </seg>
            <seg n="73607cd7">
              Om man tittar på huvudstadsregionen kan man i ett antal yrken
              förutse att de personer som inte flyttar med till den nya ort
              som förvaltningen är tänkt att lokaliseras till borde ha möjlighet
              att hitta nya arbetstillfällen i den region som de bor i. Men
              så är det långt ifrån på alla yrkesområden. Här kommer jag in
              på den andra frågan, nämligen sysselsättningseffekterna för särskilt
              högspecialiserade yrkessektorer.
            </seg>
            <seg n="f4222faf">
              Bland annat har situationen på Riksantikvarieämbetet uppmärksammats,
              men man kan räkna upp ett antal andra myndigheter som befinner
              sig i precis samma situation, som Folkhälsoinstitutet, Konsumentverket
              och så vidare. Statsrådet svarar inte heller på frågan om regeringen
              tycker att sysselsättningseffekterna borde inkluderas på ett rimligt
              sätt i utredningen av Bergqvist, som statsrådet i sitt förra interpellationssvar
              kallade för ett väl genomarbetat och väl berett förslag.
            </seg>
            <seg n="e5ea6879">
              Ödsligheten blir störst när statsrådet i sitt svar på den tredje
              frågan om andelen medflyttande personal säger att frågan ska överlämnas
              till varje ansvarigt departement. Samtidigt är det ju statsrådet
              själv som har ansvaret för att omlokaliseringarna ska få de sysselsättningseffekter
              som är själva tanken med den. Då borde det vara rimligt att Messing
              har ett övergripande ansvar för att se till att det blir en realistisk
              beräkning av andelen personal som kommer att flytta med och andelen
              personal som måste nyrekryteras på orten.
            </seg>
            <seg n="3fbcedc6">
              Herr talman! Här anser jag att statsrådet har abdikerat från
              hela frågeställningen. Jag välkomnar om statsrådet kan använda
              sin talartid i den nu påbörjade debatten till att ge lämna besked
              som inte finns i interpellationssvaret.
            </seg>
          </u>
          <note type="speaker" n="9f42f4e8">
            Anf. 40 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-13" n="703f79f5">
            <seg n="7a4fa6a6">
              Herr talman! Det var bra att Martin Andreasson avslutade med
              den frågan. Det är där som kärnan ligger i den regionalpolitiska
              inriktningen och i synen på regionalpolitik. Här skiljer sig ledamöterna
              i Sveriges riksdag åt. Jag tror inte att jag och Martin Andreasson
              har samma uppfattning om vad lokal och regional utvecklingspolitik
              innebär och vem som har ansvaret för den.
            </seg>
            <seg n="9e4699c8">
              Om politiken ska kunna ta hänsyn till de lokala och regionala
              effekterna kan man inte ha en ansvarig minister som inför varje
              beslut, på varje politikområde eller inom varje departement granskar
              besluten utifrån ett regionalt eller lokalt perspektiv. Vi har
              en jämställdhetsminister som vaktar generellt över jämställdhetspolitiken,
              driver processer, kommer med påminnelser och har idéer om vad
              hon eller han vill med ett jämställt Sverige. På samma sätt har
              arbetet med de regionalpolitiska frågorna delats upp, och det
              gjordes för flera år sedan. Varje statsråd och varje departement
              är ansvariga för konsekvenserna och analyserna av deras beslut
              ur ett lokalt och regionalt perspektiv. Det är jätteviktigt.
            </seg>
            <seg n="bdb284ff">
              Om regionalpolitiken ska fungera på riktigt måste beslut som
              rör till exempel bolagen ses i ett regionalt perspektiv. Beslut
              som rör psykiatrin måste ses i ett lokalt perspektiv. Det gäller
              också satsningar på annat håll inom vårt samhälle. På samma sätt
              arbetar vi nu med de förslag som Jan Bergqvist har lämnat över
              till regeringen och som är en följd av försvarsomställningen.
            </seg>
            <seg n="7bad17ea">
              Alla myndigheter som Jan Bergqvist har analyserat och vägt på
              guldvåg har fått chans att lämna synpunkter på hans arbete. Jan
              Bergqvist har sedan landat på ett förslag som han har lämnat till
              regeringen. Efter det har regeringen låtit alla myndigheter tycka
              till om Jan Bergqvists slutrapport. Nu bereds alla dessa frågor
              på varje ansvarigt departement. Sedan är det jag som ska se till
              att alla beredningar samordnas och att vi lämnar ett besked till
              de berörda orterna, till de berörda anställda och till Sveriges
              riksdag i vårpropositionen. Det har jag ansvaret för.
            </seg>
            <seg n="205039d3">
              Det finns en röd tråd i Jan Bergqvists arbete. Han har sett på
              vilka verksamheter som kan fungera på de nya orterna och hur de
              statliga arbetstillfällena kan komplettera den regionala och den
              lokala arbetsmarknaden.
            </seg>
            <seg n="d57227eb">
              Det är ingen tillfällighet att man i området kring Kristinehamn
              och Karlstad sedan många år tillbaka har varit väldigt inriktad
              på räddningsverksamhet. Nu förstärker vi detta via de insatser
              som vi gör genom försvarsomställningen.
            </seg>
            <seg n="66cacb83">
              Det är ingen tillfällighet att Jan Bergqvist föreslår att Folkhälsoinstitutet
              ska lokaliseras till Östersund. Där finns det också en tradition.
              Det finns en högskola som ska arbeta i den riktningen via de extra
              forskningspengar som vi nu destinerar särskilt till Östersunds
              nya universitet. Sedan ska de nya tjänsterna vid Nutek och ITPS
              fungera väl ihop med Glesbygdsverket, som finns där sedan tidigare.
            </seg>
            <seg n="cdadb9a1">
              Det finns alltså en tanke bakom förslagen. Regeringen hade också
              en tydlig tanke när vi gav Jan Bergqvist i uppdrag att se till
              att omlokaliseringen av myndigheter inte skulle drabba de mest
              utsatta och sårbara orterna. Analysen av myndigheternas förslag
              pågår nu på departementet. Jag vet att det finns en stor oro för
              att förslaget från myndigheterna så här långt pekar på att ett
              oacceptabelt högt antal tjänster skulle flyttas från Kalmar till
              de fyra berörda orterna. Jag vill då till Martin Andreasson och
              alla andra säga att det inte är aktuellt. I regeringens fortsatta
              arbete kommer man att ta hänsyn till skevheter av den typen i
              förslaget.
            </seg>
          </u>
          <note type="speaker" n="073429fc">
            Anf. 41 MARTIN ANDREASSON (fp):
          </note>
          <u who="martin_andreasson_f03825" xml:id="i-ce88473adcae84c6-1" n="b0d6d60f">
            <seg n="808a2ded">
              Herr talman! Det här är en av de största förvaltningsreformer
              som kommer att genomföras i Sverige under lång tid. Det är med
              beklagande som jag ser att statsrådet undviker att svara på de
              frågeställningar som jag har tagit upp i interpellationen. Tyvärr
              använder hon större delen av sin talartid hittills, men det finns
              tillfälle att bättra sig till att belysa andra och mer övergripande
              resonemang.
            </seg>
            <seg n="d8cfc9d4">
              Jag har i min interpellation tagit upp arbetsmarknadseffekterna
              i olika regioner som arbetena är tänkta att hämtas ifrån. Från
              en region, som påverkas mycket av försvarsbeslutet, kommer det
              att hämtas 2 000 statliga arbetsplatser, och det är Helsingforssregionen.
              Den regionen befinner sig naturligtvis i en annan situation jämfört
              med många andra regioner i landet, men Helsingforssregionen är
              inte osårbar.
            </seg>
            <seg n="009c10b2">
              I och för sig tror jag inte att lösningen vore att begära andra
              ersättningsjobb för Helsingforssregionens vidkommande, utan då
              handlar det om att till exempel berörda lokala arbetsmarknader
              kan få tillfälle till angelägna infrastrukturinvesteringar och
              annat som skulle vara till stor hjälp för att komma till rätta
              med de hinder som finns i denna region.
            </seg>
            <seg n="ed697f82">
              Men den grundläggande frågan är att statsrådet å ena sidan tar
              på sig huvudansvaret för den samlade omlokalisering som nu föreslås.
              Å andra sidan abdikerar hon från ansvaret när det gäller effekterna
              av och realismen i de förslag som nu har presenterats i Lokaliseringsutredningens
              förslag.
            </seg>
            <seg n="cd96245a">
              Om man vill kompensera de av försvarsbeslutet drabbade regionerna
              med nya arbetstillfällen, är det ganska väsentligt ifall andelen
              medflyttande anställda från de olika myndigheterna ligger på 30
              %, 50 % eller 70 % som är de tre räkneexempel som Bergqvist har
              rört sig med i sitt utredningsmaterial, vilket statsrådet väl
              känner till eller om medflyttandegraden i själva verket blir en
              helt annan och betydligt lägre.
            </seg>
            <seg n="b47c3768">
              Herr talman! Det finns starka skäl att anta att personalförsörjningsproblemen
              kommer att bli mycket betydande under en ganska lång övergångstid,
              med tanke på de erfarenheter som finns från tidigare omlokaliseringar
              som har skett under så brådskande former som den som nu förbereds.
              Då borde det vara naturligt att det ansvariga statsrådet, det
              statsråd som har undertecknat uppdraget till Omlokaliseringsutredningen,
              är beredd att på något sätt kommentera realismen i de beräkningar
              som görs om hur många som kommer att följa med, eftersom svaret
              på den frågan ger svaret på hur många arbetstillfällen som netto
              kommer att genereras i de berörda regionerna.
            </seg>
            <seg n="a29fbf50">
              Jag anser, herr talman, att det är väldigt förvånande att statsrådet
              har kallat det utredningsarbete som hittills har genomförts för
              väl genomarbetat och väl berett. Jag tror att många på de berörda
              myndigheterna delar min inställning till de förslag som nu har
              kommit. Om statsrådet vill verka för att man nu gör alla de kompletterande
              konsekvensanalyser som krävs så brådskar det.
            </seg>
          </u>
          <note type="speaker" n="cb0e0cd3">
            Anf. 42 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-43162d0b3b9a24ac-14" n="703f79f5">
            <seg n="95a90c2a">
              Herr talman! De frågor som Martin Andreasson har ställt, alltså
              vilka hänsyn som tas, vilka avvägningar som görs och vilka konsekvensanalyser
              som görs, har jag svarat på både i mitt interpellationssvar och
              i mitt första inlägg. Det är nog så att Martin Andreasson inte
              gillar mitt svar därför att han inte gillar den arbetsordning
              vi har i Regeringskansliet, och då får vi båda acceptera det.
              Men det pågår en beredning nu av de synpunkter som alla myndigheter
              själva har fått lämna till regeringen och till ansvarigt departement
              med anledning av Jan Bergqvists förslag.
            </seg>
            <seg n="205570e9">
              Det är oerhört svårt att i dag värdera hur många medflyttande
              det kan tänkas bli i samband med omlokaliseringen. Det har i alla
              fall inte de ansvariga generaldirektörerna själva lyckats göra.
              Jag tror inte att det är så konstigt, därför att varje enskild
              anställd kvinna eller man som berörs av en omlokalisering eller
              en strukturförändring på arbetsmarknaden, oavsett om det är en
              statlig, kommunal, landstingskommunal eller privat anställning,
              ställs naturligtvis inför ett oerhört svårt faktum. Varje kvinna
              eller man som får ett erbjudande från sin arbetsgivare att följa
              med måste få fundera över det väldigt noggrant, därför att det
              berör inte bara en enskild person utan hela familjen. Det gäller
              inte bara de statliga myndigheterna, utan det gäller varje gång
              det händer på arbetsmarknaden i stort. Därför har vi i dagsläget
              bara de egna prognoser eller antaganden som generaldirektörerna
              själva har gjort. Några menar att det kan bli upp till en fjärdedel
              som väljer att följa med. Några menar att det kan bli lite mindre
              eller lite mer än så.
            </seg>
            <seg n="2b6f9c96">
              Utgångspunkten i Jan Bergqvists uppdrag är just att staten ska
              vara representerad över landet, och vi har ett bra underlag från
              Statskontoret som tydligt visar var staten i dag är klart överrepresenterad
              som arbetsgivare och också var staten är klart underrepresenterad.
              Det har legat med i det uppdrag som Jan Bergqvist har fått.
            </seg>
            <seg n="963bdc4f">
              Det arbete som ligger bakom direktiven till Jan Bergqvists uppdrag
              är inte något hafsverk utan en medveten strategi som grundar sig
              på analyser och underlag som vi har fått från många av våra myndigheter.
              Det skulle naturligtvis inte vara möjligt att genomföra den här
              omlokaliseringen om vi inte trodde att kompetensen var jämnt fördelad
              över landet, men vi är övertygade om att den är jämnt fördelad
              över landet.
            </seg>
            <seg n="0821b684">
              Sedan försöker vi lära av den stora omlokalisering som ägde rum
              på 70-talet. Jag tog den som ett exempel i min tidigare interpellationsdebatt
              med Marietta de Pourbaix-Lundin. Den var betydligt större än de
              förslag till omlokaliseringar som Jan Bergqvist nu har lämnat
              till regeringen. Den omfattade 10 000 arbetstillfällen. Erfarenheterna
              av omlokaliseringen visade efter fem år och efter tio år att i
              en så stor arbetsmarknad och i en så kraftig tillväxtregion som
              Helsingfors och Helsingforss län såg man inga märkbart dämpande
              effekter på tillväxten när det handlade om 10 000 arbetstillfällen.
              Det betyder inte att omlokaliseringar inte påverkar enskilda kvinnor
              och män. Det vet vi att de gör. Då är också den vanliga politiken
              att vara en bra arbetsgivare, att hitta möjligheter till vidareutbildning,
              att hjälpa till att skapa nya arbetsmarknadsmöjligheter och så
              vidare självklart avgörande. Det är lika viktigt för de statligt
              anställda som för de privat anställda när de ställs inför stora
              omstruktureringar.
            </seg>
          </u>
          <note type="speaker" n="32e61936">
            Anf. 43 MARTIN ANDREASSON (fp):
          </note>
          <u who="martin_andreasson_f03825" xml:id="i-ce88473adcae84c6-2" n="b0d6d60f">
            <seg n="be912869">
              Herr talman! Statsrådet pekar på konsekvenserna vid en omlokalisering
              för den enskilde anställde och för arbetsmarknadsregionerna i
              stort. Båda de här synsätten är naturligtvis mycket viktiga att
              ha med i sammanhanget. Men återigen tar statsrådet inte i beaktande
              de sysselsättningseffekter som uppstår i de specialiserade yrkessektorer
              där kanske staten själv är den enda dominerande arbetsgivaren,
              där kanske en statlig myndighet är den huvudsakliga rekryteraren
              av en viss yrkeskompetens. Riksantikvarieämbetet är ett exempel
              på detta, men det finns fler, som jag nämnde i mitt första inlägg
              i denna interpellationsdebatt.
            </seg>
            <seg n="85fda24a">
              Det är oerhört viktigt att alla i hela landet ges likvärdiga
              möjligheter till vidareutbildning, till kvalificerade yrkesstudier
              på samma sätt som vi ska ha bra förskola, grundskola och gymnasium
              i hela landet oavsett i vilken kommun man råkar bo eller vara
              född. Men när det gäller de sedan länge etablerade verksamheterna
              som handlar om mycket specialiserade yrkessektorer är det inte
              så enkelt som att antalet fackutbildade inom ett visst område
              är jämnt fördelat över landet. De råkar kanske vara koncentrerade
              till just den plats där den enda arbetsgivaren på området, som
              kanske är en statlig myndighet, är belägen. Det är inget märkligt
              med det. Det finns många exempel från den privata arbetsmarknaden
              på just den sortens koncentrationseffekter.
            </seg>
            <seg n="e79da4c0">
              Jag beklagar att statsrådet inte har tagit tillfället till att
              i den här interpellationsdebatten belysa de frågeställningar som
              jag har tagit upp. De berör inte bara alla de myndigheter som
              nu påverkas personalen på dessa myndigheter och deras familjer
              utan det handlar också om möjligheten att behålla högspecialiserade
              yrkessektorer på olika orter i landet.
            </seg>
            <seg n="1e541603">
              Jag tror att vi är många i och utanför denna kammare som med
              stor oro har sett på konsekvenserna av det beredningsunderlag
              som hittills har tagits fram. Den oron tror jag inte har stillats
              efter den här interpellationsdebatten.
            </seg>
          </u>
          <note type="speaker" n="7817b645">
            Anf. 44 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-a72ca3ad4992bb9f-4" n="703f79f5" next="i-49ee3401d7f0f028-4">
            <seg n="95db6a57">
              Herr talman! Vi fortsätter att med stort allvar bereda de underlag
              som vi har fått från Jan Bergqvist, men också de synpunkter som
              har kommit från alla berörda myndigheter.
            </seg>
            <seg n="b800f3c0">
              Det är klart att det som Martin Andreasson pekar på avslutningsvis,
              alltså behovet av spetskompetens inom ett antal olika områden,
              är viktigt. Vi är beredda att använda den generella politiken
              via utbildningssystemet på högskolor och universitet men också
              inom forskningen och den riktade arbetsmarknadspolitiken till
              att möta behovet av spetskompetens i det privata näringslivet.
              På samma självklara sätt tittar vi nu på vilket behov som finns
              av ökade satsningar på spetskompetens till de fyra berörda orterna
              med anledning av de beslut som regeringen planerar för.
            </seg>
            <seg n="aaa44c8c">
              Det är många frågor som kommer att avgöra tempot i omlokaliseringen.
              De är också med i beredningsarbetet. En fråga är till exempel
              hyresavtal, och det är även en del andra tekniska frågor.
            </seg>
            <seg n="578adfd6">
              Men arbetet är viktigt. Det är en tydlig signal att när staten
              drar sig tillbaka som en stor arbetsgivare på en ort har staten
              också ett ansvar för att hitta alternativa arbetsmarknader efteråt.
              Staten är dessutom en viktig aktör runtom i hela vårt land.
            </seg>
            <seg n="ed308dc5">
              25 år efter den senaste stora omlokaliseringen tycker jag att
              det är dags att göra på liknande sätt, om än denna omlokalisering
              bara är en femtedel så stor. Men här har regeringen ett ansvar.
            </seg>
          </u>
          <note n="0299d25e">
            Överläggningen var härmed avslutad.
          </note>
          <note n="c6050c00">
            Ajournering
          </note>
          <note n="94b9a387">
            Kammaren beslutade kl. 16.00 på förslag av talmannen att ajournera
            förhandlingarna till kl. 18.00.
          </note>
          <u who="ulrica_messing_minister_2000" xml:id="i-49ee3401d7f0f028-4" n="703f79f5" prev="i-a72ca3ad4992bb9f-4">
            <seg n="a6443f97">
              Återupptagna förhandlingar
            </seg>
          </u>
          <note n="124e996b">
            Förhandlingarna återupptogs kl. 18.00.
          </note>
          <note n="411c9bea">
            7 § Svar på interpellation 2004/05:351 om äldre som lever i ensamhet
          </note>
          <note type="speaker" n="d8ee2622">
            Anf. 45 Statsrådet YLVA JOHANSSON (s):
          </note>
          <u who="morgan_johansson_minister_2002" xml:id="i-4d5cd9b276c1ed19-0" n="f4904d71">
            <seg n="e86feb79">
              Fru talman! Yvonne Andersson har frågat vilka åtgärder jag avser
              att vidta för att ensamboende som inte behöver vård får en vardaglig
              social kontakt om de så önskar.
            </seg>
            <seg n="adf326f7">
              Att duka för två är något som alltför många gör alltför sällan.
              Vi behöver varandra helt enkelt. En stor del av vårt välbefinnande
              kommer ur våra möten och relationer med andra människor. Den ensamhet
              man inte väljer själv blir ibland outhärdlig. Socialtjänstlagen
              slår fast kommunernas ansvar att verka för att äldre får möjlighet
              att leva och bo självständigt under trygga förhållanden och ha
              en aktiv och meningsfull tillvaro i gemenskap med andra.
            </seg>
            <seg n="6ecdca49">
              I rapporten Äldres levnadsförhållanden 19882002 från Socialstyrelsen
              redovisas hur äldre människors sociala nätverk utvecklats och
              stärkts under de senaste 50 åren. Förändringarna har varit stora,
              och även under de senaste tio åren har äldres nätverk stärkts.
              Andelen i den äldre befolkningen som saknade partner, barn, syskon
              och vänner var 1,2 % 1988 och 0,6 % 2002. Undersökningen visar
              också att många har god geografisk närhet till släkt och vänner.
              Men ändå, 12 % av de äldre uppger att ensamheten är ett problem.
              I äldreboende var det 29 % som upplevde ensamhet som ett problem.
            </seg>
            <seg n="9daba984">
              Socialstyrelsen och länsstyrelserna kartlade år 2002 det sociala
              innehållet i hemtjänsten. I rapporten Är det skäligt att bry sig
              om själen? framkom att chefer, biståndshandläggare och hemtjänstpersonal
              ansåg att hemtjänsten har ett stort ansvar för det sociala innehållet
              i brukarnas vardag. Däremot var det vanligt att utredningarna
              saknade all dokumentation av de äldres sociala situation. Vårdpersonalen
              ansåg att de hade små möjligheter att verkställa insatser för
              sociala behov framför insatser för personlig hygien och mat. Undersökningen
              visade också att de äldre själva ville ha mer hjälp för att komma
              ut och att kunna delta i aktiviteter.
            </seg>
            <seg n="c596356b">
              Länsstyrelsernas tillsyn i äldreboenden och hemtjänst leder ofta
              till konkreta åtgärder för att till exempel förbättra social miljö
              och aktiviteter.
            </seg>
            <seg n="e2b1c5de">
              Många kommuner genomför satsningar som på olika sätt syftar till
              att motverka social isolering och att underlätta kontakter människor
              emellan. Den ideella sektorn bedriver en omfattande verksamhet
              med att erbjuda social kontakt människor emellan. Samarbetet mellan
              kommunerna, frivilliga och ideella organisationer i frivilligcentraler
              har blivit viktiga knutpunkter i arbetet att länka samman engagerade
              medborgares kraft och vilja att hjälpa och stödja dem som vill
              ha kontakt, umgänge, stöd eller aktivitet. Jag tror att det är
              den här utvecklingen vi behöver se mer av för att människor som
              har behov av kontakt, gemenskap och delaktighet men inte är i
              behov av vård ska få mer av glädje i sin vardag.
            </seg>
            <seg n="d0b0fa95">
              Regeringen fördelar varje år omfattande ekonomiska stöd till
              ideella organisationer och frivilligorganisationer. Socialstyrelsen
              håller på att ta fram allmänna råd om handläggning inom socialtjänsten
              vilket i slutändan kommer att ge bättre vägledning för det sociala
              arbetet. Genom Kompetensstegen finns chansen för kommuner att
              ytterligare utveckla kompetens för nätverksinriktat arbete för
              äldre.
            </seg>
            <seg n="1b09f56e">
              Jag bedömer att de åtgärder regeringen redan vidtar driver utvecklingen
              åt rätt håll. Jag kommer att följa frågan noggrant och se vilka
              åtgärder som framgent kanske måste vidtas.
            </seg>
          </u>
          <note type="speaker" n="82e35d8e">
            Anf. 46 YVONNE ANDERSSON (kd):
          </note>
          <u who="yvonne_andersson_b37e40" xml:id="i-86d6722ff8f55f31-0" n="7e2c99f3">
            <seg n="b884dace">
              Fru talman! Först vill jag tacka för svaret. Det var många av
              dess delar som jag kände igen mig i och helt enkelt gillar. Bakgrunden
              till den här interpellationen handlar om en kvinna härifrån Helsingfors
              som tog kontakt med mig för ett par månader sedan. Hon ville sitta
              ned och prata en stund. Hon var 88 år gammal, fullt kreativ och
              möjlig att ha kontakt med. När hon skulle gå, efter ett mycket
              meningsfullt samtal, berättade hon om sin väninna som var 98 år
              gammal. Det var ett problem för väninnan. Det var att den 88-åriga
              damen som hälsade på mig var den enda som besökte henne, den enda
              som väninnan kände att hon fick tala med inte tala till , för
              det gjorde hemtjänstpersonalen, men tala med . Hon var så totalt
              ensam, och den dag jag inte kan komma, sade väninnan, då har hon
              ingen.
            </seg>
            <seg n="782d3d8d">
              Utvecklingen mot en ökad medellivslängd och ett allt större vårdbehov
              tillgodosett i hemmet har ju inneburit en ökad livskvalitet för
              många människor. Det är en utveckling som vi är stolta över. Samhället
              gör ju många insatser i den riktningen, precis som ministern har
              beskrivit i sitt svar. Men med ökad ålder ökar ju risken för ensamhet.
              Vänner och släktingar dör, liksom kanske till och med barn som
              uppnått en aktningsvärd ålder.
            </seg>
            <seg n="5b81acd5">
              Jag har sett flera exempel från min hemkommun, Linköping, på
              hur mycket hög ålder inte spelat någon som helst roll för den
              äldres möjlighet att få komma till ett gruppboende. Ensamhet är
              inte, och ska ju inte heller vara, en grund för att få vårdbostad.
              Det är inte vård man är i behov av när ensamheten blir jobbig
              utan gemenskap med andra.
            </seg>
            <seg n="a31b9bad">
              Att möta andra människor är ett viktigt och grundläggande behov.
              Det vet vi. Men mötet handlar inte enbart om att se andra människor
              utan faktiskt om att möta dem i dialog och gemenskap. Att få bo
              kvar i sin bostad och få all tänkbar hjälp och vård är livskvalitet
              för många. I hemmet är man van att vara. Man kan ta emot besök
              av släktingar och vänner. Den möjligheten vill vi ha kvar. Men
              för dem som inte har några anhöriga eller någon som vill besöka
              blir ensamheten och boendet i det egna hemmet en plåga. Som äldre,
              liksom i alla andra livsskeden, har vi människor olika behov som
              måste kunna tillgodoses. Min fråga, som jag ändå känner inte är
              helt besvarad, är: Hur tänker ministern åtgärda att nästan en
              tredjedel av alla som bor på äldreboenden upplever ensamheten
              som problem? Hur kan vi åtgärda detta mer än genom att ha det
              konkreta boendet, för jag tror att vi är överens om att vi behöver
              utveckla flera olika typer av seniorboenden?
            </seg>
          </u>
          <note type="speaker" n="71cadde7">
            Anf. 47 Statsrådet YLVA JOHANSSON (s):
          </note>
          <u who="morgan_johansson_minister_2002" xml:id="i-4d5cd9b276c1ed19-1" n="f4904d71">
            <seg n="7d21f8d6">
              Fru talman! I Socialstyrelsens och länsstyrelsernas kartläggning
              Är det skäligt att bry sig om själen? visade man just att många
              biståndshandläggare tyckte att det kändes integritetskränkande
              att utreda eller prata med pensionären om hans eller hennes tidigare
              liv och intressen. Det är naturligtvis inte acceptabelt eftersom
              socialtjänsten har ett ansvar att också stimulera till sociala
              aktiviteter. Det ansvaret har man redan. Mot den bakgrunden finns
              det anledning för mig som minister att överväga om det behövs
              skärpningar eller andra åtgärder för att se till att till exempel
              biståndshandläggarna får bättre stöd i sitt arbete. Det kan gälla
              handledning för att klara situationer och samtal som kan kännas
              svåra och också ökad kompetens i samtalskonst för att kunna ta
              upp de här frågorna i biståndsbedömningen och i de eventuella
              individuella vård- och omsorgsplaner som ju Äldrevårdsutredningen
              föreslog och som just nu bereds inom Regeringskansliet.
            </seg>
            <seg n="0e545449">
              Jag vill ändå säga, fru talman, att utöver de förändringar och
              förbättringar vi kanske kan göra inom äldreomsorgen och inom kommunernas
              ansvarsområde inom socialtjänstlagens ram tror jag att det allra
              viktigaste är eventuella ytterligare insatser för att stärka och
              stimulera frivilligarbetet. Jag besökte i fredags en frivilligcentral
              i Umeå. Det finns ju i dag frivilligcentraler och väntjänster
              i väldigt många kommuner. De betyder oerhört mycket. Jag tycker
              att man kan fundera över om det finns skäl att ytterligare stärka
              de här verksamheterna.
            </seg>
            <seg n="e78f0cd0">
              Jag har varit i kontakt med Norge, där man i varje kommun ju
              stöder både frivilligcentraler och äldrecentraler där man just
              samlar mångas vilja att ställa upp för en medmänniska i olika
              skeden. Det kan handla om sådant som att gå hem och fika hos någon
              och sitta och prata. Men det kan också handla om konkreta saker
              som att följa med någon och handla julklappar till barnbarnen
              för att man tycker att det är svårt och jobbigt att ge sig ut
              ensam i julhandeln eller för att följa med någon på teater eller
              gå med på bridge, dans eller något annat, sådant vi gör för varandra
              som medmänniskor. Jag vet att det finns väldigt många, inte minst
              i den stora och allt större gruppen av friska, starka, handlingskraftiga
              pensionärer, som gärna gör en insats för sina medmänniskor i ett
              frivilligarbete.
            </seg>
            <seg n="475999c3">
              Den här sektorn tror jag är oerhört viktig, och jag tycker att
              det finns anledning att fundera över på vilket sätt som vi kan
              stärka den. Visst är det viktigt med den del som kommunen ansvarar
              för. Kommunens ansvar måste finnas där. Men det är också alltid
              så att det i ett gott samhälle inte räcker med de offentliga insatserna.
              Det krävs också att vi alla ställer upp för varandra som medmänniskor
              och gör väntjänster. Det ger oss alla ett rikare och starkare
              samhälle.
            </seg>
          </u>
          <note type="speaker" n="14b16656">
            Anf. 48 YVONNE ANDERSSON (kd):
          </note>
          <u who="yvonne_andersson_b37e40" xml:id="i-86d6722ff8f55f31-1" n="7e2c99f3">
            <seg n="6d92b97a">
              Fru talman! Jag tycker att detta är väldigt intressant. Jag delar
              nämligen den uppfattningen. Samhället måste stå för en stor del,
              och vi har oerhört mycket resurser inom den ideella sektorn med
              människor.
            </seg>
            <seg n="d2a16d97">
              Jag har också funderat på äldres upplevda ensamhet och att den
              möjligtvis också kan bottna i ytterligare aspekter. Jag tänker
              på arbetslivet, och jag tänker på varför äldres yrkeskunnande
              till exempel inte efterfrågas mer. Jag har själv varit ute en
              hel del i pensionärscirklar, studiecirklar där äldre människor
              har upplevt gemenskapen helt enkelt genom att de kan utveckla
              sitt yrkeskunnande. Det kan handla om hantverk, smide, träsnideri,
              vävning och så vidare. Här kan det yrkeskunnande som de äldre,
              som är fulla med kraft, vilja och engagemang, har faktiskt tas
              till vara. De har en möjlighet att upplevas som nyttiga.
            </seg>
            <seg n="d0606693">
              Jag har också funderat på samhällslivet i övrigt. Varför drar
              vi inte nytta av de äldres perspektiv och kapacitet i våra politiska
              partier för att överbrygga generationsklyftor? Jag tänker på den
              här riksdagens sammansättning 2002. Jag tror att det var sju personer
              som hade kommit upp i den ålder som 20 % av befolkningen representerar.
            </seg>
            <seg n="002798a4">
              Kan vi dra nytta av att de känner att de får vara nyttiga och
              bidra till samhället, till kommande generationer, till arbetsmarknaden
              och till hur samhället ska styras? Kan vi organisera det på något
              sätt?
            </seg>
            <seg n="e6422ac8">
              När det gäller vardagslivet i övrigt tänker jag på samhällsplaneringen
              i största allmänhet. På vilket sätt kan våra äldre som är fulla
              med kraft tas till vara? Vi har en väl utvecklad vård på olika
              sätt, och vi får förvänta oss att en stor del av de många äldre
              som vi har i vårt samhälle är kraftfulla och klarar väldigt mycket.
              De behöver känna sig nyttiga och bli sedda som resurser. Har ministern
              funderat på hur vi kan bryta ensamheten utifrån detta?
            </seg>
          </u>
          <note type="speaker" n="a80cb4aa">
            Anf. 49 Statsrådet YLVA JOHANSSON (s):
          </note>
          <u who="morgan_johansson_minister_2002" xml:id="i-4d5cd9b276c1ed19-2" n="f4904d71">
            <seg n="55f94476">
              Fru talman! Vi är väldigt överens i den här debatten, och jag
              delar Yvonne Anderssons uppfattning när det gäller mycket av det
              som hon tar upp.
            </seg>
            <seg n="21602667">
              Jag har funderat mycket på dessa frågor. Det är sådana frågor
              som inte har en alldeles enkel lösning och som inte kan lösas
              genom ett riksdagsbeslut eller ett regeringsbeslut. Men vi kanske
              kan underlätta på olika sätt och också bidra som opinionsbildare.
            </seg>
            <seg n="2c6e9a67">
              Det finns flera olika aspekter på detta. Yvonne Andersson tar
              själv upp frågan om attityder mot äldre i samhället i allmänhet.
              Jag menar att det är ett problem. Det är många gånger som man
              upprörs över de attityder som äldre bemöts med i samhället. Många
              får uppleva att de inte blir ianspråktagna och inte tagna på allvar.
              Och ibland bedöms de inte ens som myndiga att ta beslut om sina
              egna liv. Det är naturligtvis oerhört kränkande och inte alls
              acceptabelt.
            </seg>
            <seg n="82686bf8">
              Det handlar också om förhållandet till arbetsmarknaden där alltför
              många upplever sig kasserade från arbetsmarknaden i förtid.
            </seg>
            <seg n="6de33bc4">
              Det handlar om sådant som Yvonne Andersson också tar upp, nämligen
              hur vi planerar våra boendemiljöer, hur vi ordnar det med gemenskapslokaler
              och om det finns möjlighet för äldre att äta tillsammans utan
              att de för den skull behöver vara vårdbehövande och finnas i ett
              äldreboende. Man kanske behöver skapa andra miljöer för gemenskap.
              Det handlar också om hur vi bygger den typen av lokaler. Finns
              det hörselslingor, och är det anpassat för den som har rörelsehinder
              så att det blir tillgängligt också i verkligheten? Det är några
              exempel.
            </seg>
            <seg n="834e32bf">
              Sedan finns också frågan om den ensamhet och isolering som jag
              uppfattade att Yvonne Andersson tog upp i interpellationen som
              många äldre upplever, inte minst i sitt eget hem, den dag som
              man är så pass skröplig och kanske också sjuk och då många anhöriga
              och vänner inte längre finns i livet eller inte finns nära, och
              då man kanske inte själv klarar att ta initiativ för att ta sig
              ut till de miljöer där man kan träffa andra människor och komma
              i kontakt med nya människor. Då tror jag att just frivilligarbete
              kan spela en väldigt stor roll.
            </seg>
            <seg n="a18150c6">
              Jag har själv gjort ett tankeexperiment och gjort en jämförelse
              med min egen generation där jag har fullt upp med mammarollen.
              Min generation lägger ned väldigt mycket energi på frivilligarbete
              för barn och ungdomar. Vi är idrottsledare, vi leder schackklubbar,
              vi är morsor på stan, vi håller i skoldiskon, vi ordnar med många
              olika saker, inte bara för våra egna barn utan också för andras
              barn. Det är ett frivilligarbete. Utan det arbetet skulle tillvaron
              för våra barn och ungdomar vara oerhört mycket torftigare, och
              det skulle vara farligare att växa upp.
            </seg>
            <seg n="85df9bbd">
              Jag skulle vilja se ett lika stort engagemang i frivilligarbete
              när det gäller våra äldre, ett gemensamt åtagande för olika aktiviteter
              som passar just för den grupp äldre som upplever en ensamhet som
              inte är självvald. Och där kan vi alla bidra. Och det finns ett
              sådant arbete på gång. Men jag överväger och funderar över om
              det finns något sätt på vilket samhället ytterligare kan stimulera
              och stödja detta arbete. Jag är inte färdig att komma med ett
              svar på den frågan, men det är en aktuell fråga, och jag kan försäkra
              Yvonne Andersson om att den finns närvarande i mitt arbete i departementet.
            </seg>
          </u>
          <note type="speaker" n="98711dc2">
            Anf. 50 YVONNE ANDERSSON (kd):
          </note>
          <u who="yvonne_andersson_b37e40" xml:id="i-86d6722ff8f55f31-2" n="7e2c99f3">
            <seg n="09962535">
              Fru talman! Jag gläder mig över de reaktioner och svar som jag
              får från ministern. Detta är ett område som jag tror att många
              av oss, och jag allra mest, känner att man inte är färdig med.
              Men jag har funderat väldigt mycket på hur vi kan skapa ett bättre
              samhälle och dra nytta av den kraft som finns i samhället.
            </seg>
            <seg n="308f6da5">
              Jag tänker också på det område som både jag och ministern har
              varit intresserade av, nämligen utbildning och skolor. Kan vi
              på ett tydligare sätt hitta större möjligheter så att våra seniora
              krafter kan få vara extramormor eller extramorfar?
            </seg>
            <seg n="a7a4d77d">
              Jag har också ett exempel som jag finner anledning att berätta
              om. Det gäller min 83-åriga mor som hjälper en annan kvinna väldigt
              mycket i huset. Det ger hennes liv ett stort innehåll eftersom
              hon känner att det är ett viktigt arbete som hon kan gå till.
            </seg>
            <seg n="564a8912">
              När man har kommit upp i 80-årsåldern gissar jag att man inte
              automatiskt anmäler sig till en frivilligcentral även om man har
              krafterna till det. Men om man hittar en tant i kvarteret kan
              man gärna gå dit varje dag med middagen för att hon ska kunna
              bo hemma i sin lägenhet.
            </seg>
            <seg n="69e17488">
              Jag tänker också på ett TV-program som jag såg på morgonen förra
              söndagen, tror jag, där man visade att många människor har ett
              stort behov av att reflektera kring existentiella frågor, inte
              minst om de är svårt sjuka eller gamla. Vilka kan bättre än människor
              i samma ålder sitta och reflektera över livets problem, livets
              början och slut och om det finns liv efter detta eller ej? Det
              är människor som kan ha samma funderingar eftersom de kanske är
              i ungefär samma situation i livet.
            </seg>
            <seg n="e69c1925">
              Jag tror att vi har stora möjligheter att nå dit så att vi kan
              ta vara på detta. Men det kan hända att det behövs en ännu tydligare
              ledning också uppifrån om det önskvärda i situationen.
            </seg>
          </u>
          <note n="0299d25e">
            Överläggningen var härmed avslutad.
          </note>
          <note n="d67887ee">
            8 § Svar på interpellation 2004/05:341 om fusk inom bidragssystemen
          </note>
          <note type="speaker" n="cc3a44fa">
            Anf. 51 Socialminister BERIT ANDNOR (s):
          </note>
          <u who="berit_andnor_minister_2002" xml:id="i-43162d0b3b9a24ac-15" n="7eb69ca3">
            <seg n="f4b4b6df">
              Fru talman! Jan-Evert Rådhström har frågat mig vilka konkreta
              åtgärder jag avser att vidta i syfte att kunna minimera fusket
              inom bidragssystemen.
            </seg>
            <seg n="33318eb2">
              Jag vill först poängtera att regeringen ser mycket allvarligt
              på fusk och missbruk inom bidragssystemen. Det är av fundamental
              betydelse att bidrag av olika slag utbetalas endast till den som
              är berättigad till det och då till rätt belopp för att systemens
              legitimitet inte ska äventyras. Fusk måste beivras för att inte
              ge grund för framtida försämringar i välfärden.
            </seg>
            <seg n="d48d225d">
              Regeringen har formulerat det övergripande målet att socialförsäkringen
              ska administreras rättssäkert och effektivt detta för att tilltron
              till den ska vara hög. Detta innebär bland annat att fusk och
              missbruk av olika slag ska minimeras. I regeringens regleringsbrev
              för Försäkringskassan 2005 står angivet som ett generellt mål
              att fusk inte ska förekomma.
            </seg>
            <seg n="b7c6fadf">
              Till följd av regeringens uppsatta mål har Försäkringskassan
              under senare år arbetat med att ta fram en ny strategi för sitt
              arbete mot fusk i socialförsäkringen. Den nya kontrollstrategin
              bygger på att i högre grad återanvända information som myndigheterna
              har tillgång till. Huvudstrategin är att bekämpa fusk med den
              ordinarie handläggningen att göra alla de kontroller som behövs
              så att det blir rätt från början. För att kunna identifiera områden
              där Försäkringskassan behöver kontrollera uppgifter i samband
              med handläggningen av ärenden använder sig myndigheten av risk-
              och väsentlighetsanalyser. Genom dessa analyser kan Försäkringskassan
              få vetskap om inom vilka förmåner det finns störst risk för fel
              eller läckage, vilket gör det möjligt för myndigheten att rikta
              sina kontroller därefter. Utöver införandet av den nya kontrollstrategin
              har Försäkringskassan också tagit fram en ny intern vägledning
              och utbildat drygt hundra handläggare, genomfört riktade kontroller
              för bland annat tillfällig föräldrapenning, sjukpenning, tandvård
              till äldre och aktivitetsstöd samt startat ett forskningsprojekt
              med Lunds universitet för att studera hur fusk kan förebyggas.
              Insatser liknande de nämnda kommer att vidtas även under år 2005.
            </seg>
            <seg n="e7024134">
              För år 2005 har Försäkringskassan tilldelats en halv miljard
              kronor extra till åtgärder för att minska ohälsan. Regeringen
              har särskilt uttryckt att en del av dessa resurser ska användas
              för förstärkta insatser för sjukkontroll.
            </seg>
            <seg n="7d16d7aa">
              Sedan den 1 juli 2002, då ett antal författningsändringar trädde
              i kraft, finns det utökade möjligheter till ett elektroniskt informationsutbyte
              mellan Försäkringskassan, arbetslöshetskassorna och CSN. Informationsutbytet
              sker bland annat via så kallad direktåtkomst och syftar till att
              stärka kontrollen av statens medel och till att förebygga fusk.
              Den reform som genomfördes 2002 har slagit väl ut. Under hösten
              2004 har därför ett arbete inletts på Finansdepartementet för
              att undersöka om det finns behov av att i olika avseenden utöka
              det befintliga informationsutbytet. Arbetet har resulterat i en
              promemoria som måndagen den 7 februari 2005 remitterades från
              Finansdepartementet till ett antal berörda myndigheter. I promemorian
              föreslås en översyn av möjligheten att låta kommunerna i socialbidragsärenden
              få tillgång till uppgifter från det befintliga informationsutbytet.
              Vidare bör ett elektroniskt informationsutbyte kunna etableras
              mellan Försäkringskassan och Migrationsverket. Länsstyrelserna
              bör kunna få förbättrade möjligheter att kontrollera lämnade uppgifter
              vid handläggning av lönegarantiärenden. Skatteverket bör kunna
              få direktåtkomst till vissa uppgifter i det befintliga informationsutbytet.
              Vidare finns det ett behov av att Skatteverket i ökad utsträckning
              lämnar ut vissa uppgifter till andra myndigheter. Slutligen bör
              man kunna överväga möjligheten att låta myndigheter på eget initiativ
              lämna uppgifter till andra myndigheter vid misstanke om bidragsfusk.
              Syftet med remissen är att erhålla synpunkter som kan tjäna som
              ytterligare underlag inför ett direktiv till en utredning på området.
            </seg>
            <seg n="9622c4bb">
              Avslutningsvis vill jag ta upp följande. Den reform som genomfördes
              2002 beslutades med stor parlamentarisk enighet. Den enda reservationen
              mot förslaget i sak kom från Moderata samlingspartiet, som motsatte
              sig att myndigheterna skulle få direktåtkomst till uppgifter.
              Min åsikt i frågan är dock att man måste öka möjligheterna till
              direktåtkomst. Det är av stor vikt att antalet kontroller ökar,
              inte minst för att säkerställa kvaliteten i handläggningen och
              för att undvika fusk. All erfarenhet visar att antalet kontroller
              ökar markant när en myndighet får tillgång till information genom
              direktåtkomst.
            </seg>
          </u>
          <note type="speaker" n="6833d0ed">
            Anf. 52 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-6f3b0093e0552c34-0" n="0e3079bd">
            <seg n="a742ab4e">
              Fru talman! Jag tackar statsrådet för svaret, men jag måste säga
              att jag inte blev speciellt gladd av det.
            </seg>
            <seg n="39a88c24">
              Här har regeringen haft på sig tio år och ändå nästan inte gjort
              någonting. Jag tycker att det visar på en nonchalans det är egentligen
              bara förnamnet.
            </seg>
            <seg n="c35ad0d7">
              Hela det svar som statsrådet här ger andas att man inte gör något
              fel och att man inte ska ta på sig något eget ansvar ett ansvar
              som svenska folket vet var det hör hemma, nämligen hos den socialdemokratiska
              regeringen. Det är till och med så att fler än sex av tio som
              uppger sig vara socialdemokrater anser att det är regeringen som
              bär det politiska ansvaret för bidragsfusket detta enligt Temo.
            </seg>
            <seg n="dd576697">
              Fru talman! Andnor försöker påstå att vi moderater inte riktigt
              är beredda att bekämpa bidragsfusket. Hon påstår att vi motsätter
              oss samkörning av register det har vi hört tidigare i tv, och
              nu har vi hört det här i kväll men det är fel. Vi vill att berörd
              individ ska ge sitt samtycke. Är berörd individ inte beredd att
              ge sitt samtycke ska heller inga bidrag betalas ut punkt och slut.
              Svårare än så behöver det inte vara.
            </seg>
            <seg n="9df32de9">
              Jag hoppas, fru talman, att vi inte behöver höra dessa statsrådets
              falska beskyllningar fler gånger från talarstolen här i kväll.
            </seg>
            <seg n="e2c7364f">
              Vi är överens om att ingen vet den exakta omfattningen av bidragsfusket
              i Sverige. I Storbritannien räknar man med att 2 % av alla bidragsutbetalningar
              är förenade med fusk. Jag anser att vi nog kan utgå från att omfattningen
              i Sverige är något liknande. Men allt fusk drabbar i slutändan
              dem som har det allra svårast och som allra mest behöver samhällets
              stöd. Det hoppas, och tror, jag att vi är överens om.
            </seg>
            <seg n="1927d30b">
              Förra veckan kom en intressant studie från Karolinska Institutet.
              Den visar att nio av tio kvinnor som uppbär sjukersättning förlorar
              på att yrkesarbeta . Det är en förfärlig signal som den socialdemokratiska
              politiken sänder ut till alla människor som verkligen vill och
              kan arbeta.
            </seg>
            <seg n="ad2ecc77">
              Regeringens bidrags- och skattepolitik har havererat. Det är
              ytterst oroande att såväl Persson som Nuder utlovar nya skattehöjningar
              på arbetsinkomster. Men valet 2006 hoppas jag innebär att de aldrig
              får möjlighet att förverkliga detta.
            </seg>
            <seg n="463124ad">
              Vad finns det då för realistiska alternativ för de nio av tio
              sjukskrivna kvinnor som, enligt nämnda studie, vill återgå i arbete?
              Jag förutsätter naturligtvis att statsrådet förlitar sig på Karolinska
              Institutets studier.
            </seg>
            <seg n="7c683fec">
              Och hur många fler bidragstagare vill Socialdemokraterna skapa
              innan de inte bara är stolta över utan även blir nöjda med denna
              politik?
            </seg>
          </u>
          <note type="speaker" n="4ddeb0cd">
            Anf. 53 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-296d2313a0442687-0" n="95b4653b">
            <seg n="faee7d48">
              Fru talman! Jag delar socialministerns uppfattning att det här
              är av fundamental betydelse. Det är också en av anledningarna
              till att jag några gånger har lyft fram detta genom att skriva
              frågor och genom att ställa frågor.
            </seg>
            <seg n="838e17e0">
              För ett par år sedan det var i maj 2003 ställde jag en fråga
              till statsrådet med anledning av att Försäkringskassan i Helsingborg
              hade gjort en särskild satsning. Två personers arbete från Försäkringskassans
              sida innebar att man sparade in 4 miljoner kronor på ett år. Jag
              frågade statsrådet vad hon avsåg att göra för att man i övrigt
              skulle ha samma tankar. Jag fick då svaret: Vi avser att noga
              följa utvecklingen på detta område.
            </seg>
            <seg n="3f29e660">
              Inga konkreta förslag presenterades.
            </seg>
            <seg n="c4d578f0">
              Det här svaret är intressant. Flera gånger har jag fått samma
              svar i ämnet senast i februari i år av Hans Karlsson, som skulle
              svara på en fråga som också den handlade om fusk och om hur man
              använder våra system: Vi avser att noga följa utvecklingen.
            </seg>
            <seg n="f22e8536">
              En annan fråga som jag har ställt har handlat om attityder kring
              sjukförsäkringen, hur människor ser på den, vad den ska vara till.
              Riksförsäkringsverkets egen undersökning visade ju att människor
              inte riktigt hade den respekt för sjukförsäkringen som vi kanske
              trodde att man har. Det hänger lite grann ihop med en annan fråga
              som jag har ställt. Om en polis inte är på sitt arbete för att
              han är utsatt för en polisutredning, är det då rimligt att han
              blir sjukskriven fast han inte är sjuk utan för att han tycker
              att det är obekvämt att vara på arbetet? Det är naturligtvis inte
              rimligt. Jag har inte fått något svar på den frågan mer än att
              Thomas Bodström avser att titta på det.
            </seg>
            <seg n="d64cf327">
              Fru talman! Det jag är ute efter här är att visa på själva fenomenet
              att människor inte tar våra försäkringar på det yttersta allvar
              som man borde göra. Jag upplever faktiskt inte att regeringen
              gör det heller. Jag har ställt fråga efter fråga, och svaren är:
              Vi följer frågan noga. Man ska naturligtvis inte fuska.
            </seg>
            <seg n="3136aebf">
              I dag läser jag statsrådets svar. Man har utbildat drygt hundra
              handläggare på Försäkringskassan. Men, fru talman, jag tror inte
              att det räcker. Jag tror inte heller att överväga möjligheten
              att låta myndigheter lämna uppgifter på eget initiativ räcker.
              Jag tror att 80 % av svenska folket trodde att det redan gällde.
              Att myndigheter i dag inte kan ta egna initiativ och tala med
              varandra när man misstänker fusk är genant, skulle jag vilja säga.
              Det krävs fler initiativ och fler förslag från regeringen.
            </seg>
          </u>
          <note type="speaker" n="260b03d5">
            Anf. 54 Socialminister BERIT ANDNOR (s):
          </note>
          <u who="berit_andnor_minister_2002" xml:id="i-43162d0b3b9a24ac-16" n="7eb69ca3">
            <seg n="ede6bd63">
              Fru talman! Låt mig bara åter erinra om vad som står i mitt interpellationssvar.
              Det är regeringens uppfattning att fusk inte ska förekomma, att
              vi ska vidta de åtgärder som krävs för att minimera fusket, komma
              till rätta med det, se till att vi förebygger det och genom att
              fatta rätt beslut från början skapa en hanteringsordning på Försäkringskassan
              där man inte kan fuska. Det är det som är själva tanken bakom
              de ökade möjligheter till direktåtkomst som vi har genomfört.
              Det hänger naturligtvis samman med den tekniska utvecklingen och
              möjligheterna att kunna föra information mellan myndigheter, dock,
              vill jag påminna om, under förutsättning att man respekterar den
              personliga integriteten. Det är inte alla uppgifter som samkörs,
              bara de som är av betydelse för att man ska kunna förebygga fusk.
              Så är det tänkt att de utvidgade möjligheterna till direktåtkomst
              mellan myndigheter ska fungera.
            </seg>
            <seg n="10c1ce30">
              Jag vidhåller det jag säger i mitt svar. Det finns ett parti
              i Sveriges riksdag som var emot detta. Det var Moderaterna. Moderaterna
              var emot denna förändring och möjlighet till direktåtkomst. De
              var emot den i sak. Att kräva medgivande innebär att man skapar
              en oerhört stor byråkrati. Man försenar hanteringen av ärendena,
              och man försvårar hela arbetet med att förebygga det fusk som
              vi kan komma till rätta med genom att öka direktåtkomsten. Det
              duger alltså inte att påstå att ni moderater genom ert förslag
              skulle kunna genomföra en effektiv kontroll. Vi har ju också som
              mål att ha en effektivitet och rättssäkerhet i hanteringen av
              ärendena. Om man bygger in ytterligare svårigheter blir själva
              hanteringen av alla ärenden inom Försäkringskassan svårare om
              jag bara håller mig till den myndigheten.
            </seg>
            <seg n="69ca4827">
              När det gäller den Temoundersökning som Jan-Evert Rådhström hänvisar
              till vill jag påminna om att den är beställd av Moderaterna.
            </seg>
            <seg n="a6c8c9ab">
              Sedan till en favorit i repris, som vi känner igen från en traditionell
              högerargumentation: Det lönar sig inte att arbeta. Detta tycker
              man sig åter ha fått belägg för genom en artikel som publicerades
              i förra veckan av några forskare. Låt mig säga att de reaktioner
              som har kommit på denna artikel med all tydlighet visar att man
              är helt fel ute. Man utgår ifrån helt fel förutsättningar. Moderaterna
              försöker genom fuskdebatten skapa sig ytterligare argument för
              att sänka ersättningarna. Moderaterna har ett mycket dramatiskt
              förslag när det gäller att försämra ersättningsnivåerna i socialförsäkringarna.
              Man blir inte friskare av att ha en lägre ersättningsnivå. Det
              är en traditionell högerpolitik och argumentation som vi känner
              igen. När löntagare vill ha vettiga villkor och ersättningsnivåer
              som ligger på en hygglig nivå innebär det stora initiativ, enligt
              Moderaterna, till att inte arbeta. Vi tänker inte sänka några
              ersättningsnivåer. Men det är Moderaternas politik, och det är
              den ni argumenterar för.
            </seg>
          </u>
          <note type="speaker" n="401d2112">
            Anf. 55 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-6f3b0093e0552c34-1" n="0e3079bd">
            <seg n="b933987f">
              Fru talman! Det var som jag kunde förvänta mig inga svar, utan
              Berit Andnors vanliga angrepp utan några konkreta lösningar.
            </seg>
            <seg n="03ace690">
              Moderaterna är Sveriges nya parti för att främja arbete. Socialdemokraterna
              är kända för och kommer tydligen att fortsätta att vara bidragspartiet.
            </seg>
            <seg n="3fc12bf1">
              För att Sverige ska kunna utveckla välfärden för alla människor
              i landet krävs det att fler får arbete och färre förblir bidragsberoende.
              Regeringens egna beräkningar i Långtidsutredningen visar att för
              sju av tio sjukskrivna och för fem av tio arbetslösa lönar det
              sig inte att återgå till arbete. I regeringens eget budgetmaterial,
              Berit Andnor, kan man läsa att för en familj med två barn krävs
              det att en person som är arbetslös måste få 24 500 kr i månadslön
              för att kunna gå från bidragsberoende till arbete. Tror Berit
              Andnor att det är möjligt för stora grupper att lösa det?
            </seg>
            <seg n="e8dc21cc">
              Så här får det inte fortsätta. Socialdemokraterna är emellertid
              inte beredda att vidta de konkreta åtgärder som är nödvändiga.
              De värnar om sitt maktinnehav, inte det nödvändiga att se över
              dessa system. Det är naturligtvis i många stycken känsligt.
            </seg>
            <seg n="9a1ff19d">
              Jag ställde några frågor till Berit Andnor. Det ena var hur många
              fler bidragstagare Socialdemokraterna vill ha innan de är både
              stolta och nöjda. Den frågan förmodar jag att Berit Andnor inte
              vill kännas vid, så jag kan acceptera att den inte blir besvarad.
            </seg>
            <seg n="38bb0304">
              Den andra frågan jag ställde löd: Vad finns det för realistiska
              alternativ för de nio av tio sjukskrivna kvinnor som vill återgå
              i arbete igen? Jag ställde frågan utifrån Karolinska Institutets
              studie som Berit Andnor tydligen tycker är skräp. Jag skulle gärna
              vilja höra Berit Andnor i talarstolen säga att detta är skräp,
              att det inte finns några personer i vårt land, inga kvinnor i
              dag, kanske ensamstående, som är i den här bidragsfällan. Jag
              vill ha ett tydligt besked så att jag verkligen vet hur verklighetsfrämmande
              Berit Andnor är i denna problematik. Jag tycker att det är mycket
              oroväckande. Faktum är att en fjärdedel av alla långtidssjukskrivna
              i den studien uppgav att de redan i morgon skulle ta ett jobb
              om det fanns alternativa arbetsgivare.
            </seg>
            <seg n="86e1b369">
              Vad säger statsrådet om det?
            </seg>
            <seg n="142eceb7">
              Statsrådet är med och bidrar till en politik som för in kvinnor
              i en monopolsituation, som inte öppnar för alternativ utan låser
              in kvinnor. I studien sägs tydligt att de skulle ta ett jobb i
              morgon dag om det fanns alternativa arbetsgivare.
            </seg>
            <seg n="7bdc9836">
              Kan man få svar på dessa frågor denna gång?
            </seg>
          </u>
          <note type="speaker" n="ba767916">
            Anf. 56 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-296d2313a0442687-1" n="95b4653b">
            <seg n="c7d3ea77">
              Fru talman! Om jag bestämmer mig för att köpa en bil och vill
              göra det på avbetalning säger bilfirman: Det går alldeles utmärkt.
              Vi ska bara ta en upplysning på dig först.
            </seg>
            <seg n="752fe951">
              Jag får sedan besked hem i brevlådan om att någon har tagit upplysning
              på mig och min ekonomi och min förmåga att betala tillbaka.
            </seg>
            <seg n="da14857a">
              Det tycker jag är alldeles korrekt. Det är så man ska göra. Man
              ska inte gå bakom ryggen på mig och ta en upplysning utan att
              jag är informerad.
            </seg>
            <seg n="22683422">
              Precis på samma sätt vill vi att samkörning av register ska ske.
              Jag begär ett bidrag. Man säger till mig: Vi är beredda att pröva
              din ansökan. Godkänner du att vi samkör med andra register? Det
              är då upp till mig. Då vet jag. Ingen har gått bakom ryggen på
              mig. Det är skillnad mellan kontroll bakom ryggen på människor
              och kontroll med information till människor. Det är en oerhörd
              skillnad. Det är möjligen en skillnad i samhällssyn och i hur
              man ser på människor. Ska vi leva i ett kontrollsamhälle ett George
              Orwell-samhälle där man inte vet om man är bevakad, eller ska
              vi veta vad som händer?
            </seg>
            <seg n="99ceb175">
              Fru talman! Om vi har lika mycket fusk i Sverige som man har
              i Storbritannien skulle det utgöra 8 miljarder kronor.
            </seg>
            <seg n="629ea2ee">
              För ett år sedan, i juni, frågade jag statsrådet här i kammaren
              vad hon tänkte göra för att minska sjukförsäkringarna och se till
              att de inte missbrukas. Jag fick då svaret: Det sprids många myter
              om utnyttjandet av sjukförsäkringen. De som utnyttjar sjukförsäkringen
              är sjuka.
            </seg>
            <seg n="de747296">
              Jag tycker, fru talman, att det ändå verkar som om statsrådet
              har något mer insikt i dag, men det känns som om det krävs ännu
              mer handlingskraft, eller: Det krävs handlingskraft.
            </seg>
          </u>
          <note type="speaker" n="1e241030">
            Anf. 57 Socialminister BERIT ANDNOR (s):
          </note>
          <u who="berit_andnor_minister_2002" xml:id="i-43162d0b3b9a24ac-17" n="7eb69ca3">
            <seg n="ac43b7af">
              Fru talman! Till skillnad från er moderater vill jag göra något
              åt fusket. Det ska vara nolltolerans när det gäller fusk. Det
              är vår, och även andra politiska partiers, uppfattning att för
              att det ska vara effektivt och för att det ska vara möjligt att
              förebygga fusket krävs det att vi har ett elektroniskt informationsutbyte.
              Till skillnad från er moderater vill vi göra något åt fusket.
            </seg>
            <seg n="f56f4ce0">
              Den ekonomiska trygghet som vi har byggt upp omfattar oss alla.
              Vi kan alla bli sjuka. Vi kan alla råka ut för en olycka som innebär
              att vi behöver ekonomisk trygghet. Vi kan alla bli arbetslösa.
              Denna trygghet omfattar alla. Vi är alla i någon mån bidragstagare.
              Det finns inget vi och de. Det finns bara vi. Detta är en trygghet
              som vi alla ska ha. Därför är det så viktigt att göra något åt
              fusket. Min uppfattning är att om vi inte gör det undergräver
              man legitimiteten i försäkringen.
            </seg>
            <seg n="fc261951">
              Det är nolltolerans som gäller.
            </seg>
            <seg n="dd5a3175">
              Jag tycker mig känna och höra en mycket cynisk och arrogant attityd.
              Från moderat håll vill ni utnyttja denna fuskdebatt till att finna
              ytterligare argument för att genomföra ett dramatiskt systemskifte
              när det gäller socialförsäkringarna.
            </seg>
            <seg n="13f88e87">
              Varför står ni inte för er politik? Varför vill ni inte i denna
              talarstol argumentera för de 60 % som ni vill införa i sjukförsäkringen
              och arbetslöshetsförsäkringen och de ytterligare försämringar
              som gäller till exempel föräldraförsäkringen och vård av barn?
              Det är ju det ni egentligen vill göra.
            </seg>
            <seg n="0ba15c1e">
              Lågavlönade kvinnor ska, när de blir sjuka, få leva på ytterligare
              sämre ekonomisk nivå. De ska drabbas än mer, inte bara av att
              bli sjuka eller arbetslösa. De ska dessutom hamna på en så låg
              ekonomisk nivå att det finns risk att de inte klarar sin försörjning
              utan hänvisas till socialbidrag. Det vill inte vi socialdemokrater.
            </seg>
            <seg n="30604c3f">
              Det är inte jag som är verklighetsfrämmande. Det är ni moderater.
              Ni företräder en traditionell högerpolitik och argumenterar på
              ett sätt som vi känner igen. Det är inget nytt. Det är samma gamla
              höger som tidigare.
            </seg>
            <seg n="129901d8">
              Ni utnyttjar denna debatt till att påstå att vi skulle ha en
              moralupplösning i samhället och att vi skulle vara i en situation
              där fusket är så utbrett som ni vill påstå. Det är fel. Jag vidhåller
              det jag har sagt tidigare. Inom de områden där man har gjort riktade
              kontroller vet vi att fusket är mycket begränsat. Utnyttja inte
              detta till att förändra och skapa ett systemskifte inom socialförsäkringarna.
              Stå för er politik. Ta en argumentation kring det. Stå inte här
              och påstå att ni vill göra något åt fusket, för det vill ni inte.
            </seg>
          </u>
          <note type="speaker" n="195b4ad7">
            Anf. 58 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-6f3b0093e0552c34-2" n="0e3079bd">
            <seg n="7ba0fe7b">
              Fru talman! Statsrådet säger att det är nolltolerans och att
              det försenar kontrollen om man skulle gå på Moderaternas krav
              på ett medgivande. Det försenar kontrollen.
            </seg>
            <seg n="dac701d4">
              Fru talman! Det har inte hänt något på många år på det här området.
              Det är ju en handlingsförlamning hos regeringen som har varit
              fullständig. Nu försöker ni påstå att om vi tycker att vi ska
              ha anständighetskravet att man åtminstone kräver ett medgivande
              blir det en försening i processen.
            </seg>
            <seg n="c7221fe1">
              Det är ingenting annat än kvalificerat strunt.
            </seg>
            <seg n="b886122d">
              Fru talman! Jag dristar mig till att låta lite bitter. Det är
              beklagligt att när vi försöker ha en diskussion med statsrådet
              och ställer frågor får vi inte ett enda svar på de följdfrågor
              vi har ställt. Jag tror att statsrådet känner att hon står på
              ett torgmöte och bara ska få ut sitt politiska budskap. Hon struntar
              fullständigt i och nonchalerar riksdagsledamöter som försöker
              få svar på åtminstone någon fråga.
            </seg>
            <seg n="d4410d8c">
              Jag konstaterar att Berit Andnor inte har svarat på någon av
              mina konkreta frågor. Jag hoppas att statsrådet läser protokollet
              så att hon får bekräftat att hon till den milda grad har nonchalerat
              detta.
            </seg>
            <seg n="4e2473d6">
              Avslutningsvis, fru talman, vill jag säga att om Berit Andnor
              än en gång kommer med ett falskt påstående när det gäller vårt
              sätt att vilja ha insyn och medgivande från personer som man begär
              upplysningar om kommer jag att kräva en extra replik. Om den lögnen
              kommer än en gång anser jag att det står mig till buds.
            </seg>
          </u>
          <note type="speaker" n="bebde658">
            Anf. 59 Socialminister BERIT ANDNOR (s):
          </note>
          <u who="berit_andnor_minister_2002" xml:id="i-43162d0b3b9a24ac-18" n="7eb69ca3">
            <seg n="b0d7443f">
              Fru talman! Jag kan ta det en gång till. Det är ju faktum att
              Moderaterna är det enda parti i denna riksdag som har valt att
              ställa sig vid sidan om. Övriga partier i Sveriges riksdag har
              gjort exakt samma bedömning som regeringen.
            </seg>
            <seg n="00b8c3a6">
              Jag tillåter mig att än en gång säga att Moderaterna genom sin
              reservation tydligt har markerat att man inte vill delta i det
              gemensamma arbete som vi drog i gång för snart tre år sedan när
              det gäller att samköra vissa uppgifter mellan våra myndigheter.
              Vi tänker gå vidare i det arbetet. Jag hoppas att vi även då kommer
              att få stöd från riksdagens övriga partier.
            </seg>
            <seg n="40f7833c">
              Det ska vara nolltolerans när det gäller fusket. Vi tänker inte
              sänka några ersättningsnivåer. Det gör den moderata politiken.
              Det är utifrån det som Moderaterna argumenterar.
            </seg>
            <seg n="64bcf562">
              Jag tycker att Jan-Evert Rådhström har fått svar på sina frågor.
              Vi har noga redovisat det i interpellationssvaret. Jag har försökt
              att argumentera ytterligare kring detta. Vill Jan-Evert Rådhström
              ha ytterligare debatter när det gäller alternativa arbetsgivare,
              den här typen av avdrag för städning eller vad det nu kan vara
              fråga om är han välkommen. Jag tar gärna den typen av debatt också.
              Det skulle vara mycket trevligt. Jag tycker att det förtjänar
              en egen debatt. Jag kommer väldigt gärna hit och diskuterar det
              också.
            </seg>
            <seg n="f5f3493a">
              Svaren har Jan-Evert Rådhström fått. Jag konstaterar bara att
              Moderaterna som enda parti i Sveriges riksdag har en annan uppfattning
              när det gäller möjligheterna till direktåtkomst och möjligheterna
              att göra någonting åt fusket.
            </seg>
          </u>
          <note n="0299d25e">
            Överläggningen var härmed avslutad.
          </note>
          <note n="8e9f7426">
            9 § Anmälan om inkomna uppteckningar från EU-nämndssammanträde
          </note>
          <note n="d48c9407">
            Andre vice talmannen anmälde att uppteckningar från EU-nämndens
            sammanträde fredagen den 21 januari inkommit.
          </note>
          <note n="deb94d7d">
            10 § Hänvisning av ärenden till utskott
          </note>
          <note n="9bd8f78f">
            Föredrogs och hänvisades
          </note>
          <note n="0d375245">
            11 § Förnyad bordläggning
          </note>
          <note n="b3d6fe2e">
            Föredrogs och bordlades åter
          </note>
          <note n="96db7975">
            12 § Anmälan om interpellationer
          </note>
          <note n="aaf9213a">
            Anmäldes att följande interpellationer framställts
          </note>
          <note n="c7179bca">
            den 15 februari
          </note>
          <note n="3c4be1ae">
            Gunilla Tjernberg
          </note>
          <note n="c1459948">
            Tuve Skånberg
          </note>
          <note n="1dc49e89">
            Gudrun Schyman
          </note>
          <note n="1dc49e89">
            Gudrun Schyman
          </note>
          <note n="ceb98325">
            Sermin Özürküt
          </note>
          <note n="ee1dd000">
            Interpellationerna redovisas i bilaga som fogats till riksdagens
            snabbprotokoll tisdagen den 1 mars.
          </note>
          <note n="4c01a383">
            13 § Anmälan om frågor för skriftliga svar
          </note>
          <note n="ea452739">
            Anmäldes att följande frågor för skriftliga svar framställts
          </note>
          <note n="c7179bca">
            den 15 februari
          </note>
          <note n="6b99c7d8">
            Anita Sidén
          </note>
          <note n="6f2ad64a">
            Claes-Göran Brandin
          </note>
          <note n="029b257f">
            Anne Marie Brodén
          </note>
          <note n="60c026bd">
            Carl-Axel Roslund
          </note>
          <note n="ff7a4a56">
            Frågorna redovisas i bilaga som fogats till riksdagens snabbprotokoll
            tisdagen den 1 mars.
          </note>
          <note n="e3ccc676">
            14 § Anmälan om skriftligt svar på fråga
          </note>
          <note n="707d45fc">
            Anmäldes att skriftligt svar på följande fråga inkommit
          </note>
          <note n="c7179bca">
            den 15 februari
          </note>
          <note n="3c4be1ae">
            Gunilla Tjernberg
          </note>
          <note n="d5de6887">
            Svaret redovisas i bilaga som fogats till riksdagens snabbprotokoll
            tisdagen den 1 mars.
          </note>
          <note n="b49f3d94">
            15 § Kammaren åtskildes kl. 18.51.
          </note>
          <note n="a384ff82">
            Förhandlingarna leddes
          </note>
          <note n="384d600c">
            /Monica Gustafson
          </note>
        </div>
      </body>
    </text>
  </TEI>
</teiCorpus>
