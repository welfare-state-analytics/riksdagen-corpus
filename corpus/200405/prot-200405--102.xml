<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--102</head>
          <docDate when="2004-04-11">2004-04-11</docDate>
        </div>
      </front>
      <body>
        <div>
          <note n="24c1c396">
            ﻿
          </note>
          <note n="2135274b">
            Riksdagens protokoll
          </note>
          <note n="8d8906f5">
            2004/05:102
          </note>
          <note type="date" n="68b515d8">
            Måndagen den 11 april
          </note>
          <note n="503d8e74">
            Kl. 10:00 - 12:05
          </note>
          <note n="6d492146">
            1 § Justering av protokoll
          </note>
          <note n="74acdba4">
            Justerades protokollen för den 4 och 5 april.
          </note>
          <note n="b4cba7ae">
            2 § Meddelande om allmän debattimme
          </note>
          <note n="dd20d54c">
            Tredje vice talmannen meddelade att information om den allmänna
            debattimmen onsdagen den 13 april efter voteringen kl. 9.00 delats
            ut till kammarens ledamöter.
          </note>
          <note n="c5637fb3">
            3 § Svar på interpellation 2004/05:484 om ägarlägenheter och
            ökad mångfald inom boendet
          </note>
          <note type="speaker" n="b314f3eb">
            Anf. 1 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-3752ff09261c450e-0" n="e18c701a">
            <seg n="1d73cedb">
              Fru talman! Nina Lundström har frågat om jag avser att dels ta
              initiativ till en utvärdering av reglerna om tredimensionell fastighetsindelning,
              dels återkomma med förslag om ägarlägenheter.
            </seg>
            <seg n="35c14fa3">
              Jag vill inledningsvis klargöra att de frågor som Nina Lundström
              ställt till mig ligger inom justitieministerns ansvarsområde.
              Då Nina Lundström bland annat tar upp ett uttalande som jag gjorde
              under hösten har jag valt att besvara frågorna.
            </seg>
            <seg n="191ae96e">
              Frågan om ägarlägenheter har varit uppe flera gånger. Jag har
              då försökt klargöra min uppfattning, bland annat i interpellationsdebatten
              den 23 november 2004. Jag upprepade detta i ett svar den 8 december
              2004 på en fråga från Carl-Erik Skårman. Senast har frågan om
              ägarlägenheter berörts i interpellationsdebatten om åretruntboende
              i skärgården den 22 mars i år.
            </seg>
            <seg n="b886e5f9">
              Redan i dag har vi en mångfald inom boendet: hyresrätt, kooperativ
              hyresrätt, bostadsrätt och äganderätt. När det gäller så kallade
              ägarlägenheter bedömde riksdagen och regeringen våren 2004 att
              det inte borde införas några regler om äganderätt till enskilda
              lägenheter i flerbostadshus. Jag ser inte heller nu något skäl
              att göra någon annan bedömning.
            </seg>
            <seg n="ffb532ae">
              När det gäller frågan om utvärdering är jag allmänt av den uppfattningen
              att olika offentliga åtgärder bör utvärderas. När det gäller reglerna
              om tredimensionell fastighetsindelning har dock dessa varit i
              kraft under tämligen kort tid. Reglerna trädde nämligen i kraft
              så sent som den 1 januari förra året. Regeringen har tidigare
              ansett att det ska göras en uppföljning av reglerna om just tredimensionell
              fastighetsindelning. Enligt vad jag har inhämtat från Justitiedepartementet
              anses det dock ännu för tidigt att ta initiativ till en sådan
              uppföljning.
            </seg>
          </u>
          <note type="speaker" n="5bbe33c2">
            Anf. 2 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-5352cfc9cd488620-0" n="1e3856d0">
            <seg n="9f4eed76">
              Fru talman! Jag börjar med att tacka för svaret. Statsrådet anger
              olika debatter. Datumen finns angivna i statsrådets svar. Vad
              gäller motiveringar till ett nej till ägarlägenheter har de debatterna
              delvis avsett andra bostadspolitiska frågor. Jag kan lova statsrådet
              att jag mycket noggrant har följt vad som har sagts från kammaren
              och också läst protokollen.
            </seg>
            <seg n="b632b57c">
              Jag vill börja med att ta upp frågan om ägarlägenheter och återkomma
              till frågan om statsrådets uttalanden. Jag menar att det egentligen
              inte finns några juridiska problem med ägarlägenheter. Det är
              min ståndpunkt. Det finns i många, många länder. I Danmark infördes
              ägarlägenheter 1966, i Norge 1983. I Danmark har ägarlägenheterna
              blivit populärare än bostadsrätterna. I Norge ombildas alltfler
              till så kallade eijersektioner . I Europa finns det i många, många
              länder ägarlägenheter, så även i USA och i Australien. De finns
              spridda globalt.
            </seg>
            <seg n="00b5253b">
              Man kan konstatera att ungefär 10 % av bostadsbeståndet i Danmark
              i dag är ägarlägenheter. Fördelarna är också många. De gör äganderätten
              mer genomsynlig. Det är enklare för alla aktörer att förstå de
              äganderättsliga förhållandena. Det leder till billigare finansiering,
              vilket kan vara möjligt på många sätt. Beskattningen blir enklare.
              Det här är också något som gillas, inte minst av bostadskonsumenterna.
              Det finns många andra positiva fördelar som jag avser att komma
              med i kommande repliker.
            </seg>
            <seg n="d5e37c1d">
              Det som jag tycker är intressant är citaten från statsrådet,
              om man tittar på vad statsrådet har sagt i de olika debatterna.
              Jag kan konstatera att det finns tre egentliga huvudskäl för statsrådet
              och regeringen att säga nej.
            </seg>
            <seg n="a5478f15">
              Det första brukar vara riksdagsbeslutet, att riksdagen har sagt
              nej. Då kan jag tala om för statsrådet att det finns en betydande
              majoritet i Sveriges riksdag för ägarlägenheter om regeringen
              skulle vilja göra någonting på detta område.
            </seg>
            <seg n="23aadc05">
              Det andra är att den så kallade utvärderingen av lagstiftningen
              om tredimensionell fastighetsindelning inte är gjord. Statsrådet
              själv tog upp frågan i en debatt om skärgårdsboende med att en
              utvärdering borde göras och att den också skulle innefatta skärgårdsboendes
              möjligheter utifrån den här lagstiftningen.
            </seg>
            <seg n="1bb470a3">
              Statsrådet har i ytterligare en debatt anfört att utredningen
              om ägarlägenheter inte var tillfyllest. Det är ju också en fråga
              som i så fall går att lösa, om statsrådet då åtminstone är tydlig
              med vilka problem det är med den tidigare utredningen som statsrådet
              anser inte vara tillräckligt utförligt motiverade.
            </seg>
            <seg n="bbdfec98">
              Alla de här tre faktorerna går ju faktiskt att åtgärda. Jag ser
              inte dessa vara skälet till att man så envetet från statsrådets
              och regeringens sida säger nej. Då är frågan: Vad är dagens besked?
              Om de här tre motiveringarna går att lösa, varför är det så svårt
              att få gehör hos regeringen i den svenska bostadspolitiken när
              våra grannländer har infört detta? Det är en upplåtelseform som
              fungerar. Det är ett mycket vanligt sätt att äga en lägenhet i
              ett flerbostadshus i Europa och ute i världen. Vad gör svenska
              förhållanden så unika att det är fullständigt omöjligt, trots
              att argumenten brister, att få till stånd en sådan utveckling
              i Sverige?
            </seg>
          </u>
          <note type="speaker" n="78015953">
            Anf. 3 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-0" n="5eed0818">
            <seg n="308eec48">
              Fru talman! Jag vill också försöka komplettera frågeställningen
              lite grann här med anledning av den interpellation som Nina Lundström
              har ställt.
            </seg>
            <seg n="a92531ec">
              Det är naturligtvis så som ministern skriver, att det är Justitiedepartementet
              som formellt har frågan. I grunden är det ändå en bostadspolitiskt
              intressant fråga. Då är det inte så konstigt om initiativet skulle
              kunna komma från samhällsbyggnadsministern. Jag skulle nästan
              se det som naturligt i sammanhanget.
            </seg>
            <seg n="0cf42176">
              Under de senaste åren när jag har deltagit i debatten om ägarlägenheter
              tycker jag att den har präglats av ett tydligt motstånd, stundtals
              ett passivt motstånd, från regeringens sida mot att få fram lösningar
              kring ägarlägenheter. Det har pågått ända sedan tillkännagivandet
              1999 när man skulle ta fram regelverket. Det tog ju många år innan
              första förslaget kom fram.
            </seg>
            <seg n="d966b85a">
              När det väl kom fram och har diskuterats har vi haft debatter
              utifrån bostadsutskottens betänkanden. Så sent som för ett knappt
              år sedan, i maj 2004, var det socialdemokratiska huvudargumentet
              att de fastighetsrättsliga frågorna i det närmaste var olösliga.
              De gick inte att ordna. Det var det som var huvudargumentet den
              gången.
            </seg>
            <seg n="4f4fc329">
              Det kan man avfärda som mycket överdrivna farhågor. I ett land
              som Sverige har vi ett lantmäteri, samfällighetsföreningar och
              sådant som har fungerat under många årtionden på ett mycket bra
              sätt. Det är inte svårare att ordna de frågorna i ett hus där
              man äger lägenheterna än i ett bostadsområde där man har radhus,
              gemensamma garage och sådana saker. Det går ju faktiskt att lösa
              det.
            </seg>
            <seg n="31c94bc1">
              Det är inte helt ointressant att få höra om samhällsbyggnadsministern
              har någon grundläggande inställning till ägarlägenheter som företeelse.
              Förre bostadsministern klargjorde mer eller mindre tydligt att
              han inte var intresserad över huvud taget att införa detta. Egentligen
              spelade det ingen roll vilka argument vi kom med. Om man har den
              inställningen kan man bara hitta hindren. Det går säkert att hitta
              så många hinder att man kan säga nej. Om man gör det av rent ideologiska
              skäl följer fel debatt på något sätt. Man diskuterar problemen
              kring regelverken när man egentligen inte vill införa dem.
            </seg>
            <seg n="f5bdf66d">
              Man ser inte ägarlägenheterna som en möjlighet att öka valfriheten,
              bostadsbyggandet och att få vissa finansiella fördelar. Även det
              okonventionella som togs upp om skärgårdsboendet är ett argument
              i sammanhanget som vi inte har haft med i debatten tidigare men
              som kan vara nog så intressant. De möjligheterna måste man se.
              Om man däremot bara ser det som ett hot att vi ska införa ytterligare
              en upplåtelseform kan man säkert stoppa det här, så länge man
              har majoritet, egentligen hur länge som helst. Jag kan rimligtvis
              inte se att mångfalden, som togs upp i svaret och som naturligtvis
              är bra, skulle kunna ta någon skada av att man breddade det här
              något.
            </seg>
          </u>
          <note type="speaker" n="b4955a40">
            Anf. 4 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-3752ff09261c450e-1" n="e18c701a">
            <seg n="f0377353">
              Fru talman! Nina Lundström hoppades att hon skulle få tydliga
              besked. Det tycker jag att hon fick i interpellationssvaret, men
              jag utvecklar och förtydligar det gärna.
            </seg>
            <seg n="b4222811">
              Den första frågan gäller ägarlägenheter. Jag ser inget behov
              av ägarlägenheter. Vi gör olika bedömningar, och så är det ofta
              och ska vara, i den politiska debatten. Som jag och regeringen
              ser det har vi en mångfald av upplåtelseformer, och det ska vi
              ha; det är väldigt viktigt för bostadspolitiken och för möjligheterna
              till valfrihet.
            </seg>
            <seg n="0780a060">
              Men den stora fråga som jag ser det och som delvis hör ihop med
              detta är att min stora kamp i dessa tider handlar om hur vi bevarar
              och utvecklar hyresrätten, vilket jag tycker för mångfaldens och
              valfrihetens skull är en oändligt mycket större och viktigare
              fråga än denna om ägarlägenheter.
            </seg>
            <seg n="659debef">
              Jag har gett ett tydligt svar, måhända icke godkänt utifrån Nina
              Lundströms och Lars Tysklinds horisont. Jag ser inget behov av
              ägarlägenheter. Däremot ser jag ett stort behov av att fortsätta
              att utveckla mångfalden, inte minst hyreslägenheternas möjlighet
              till fortlevnad och utveckling, vilket bland annat Hyressättningsutredningen
              handlar om och som vi kommer att återkomma till.
            </seg>
            <seg n="f37e4058">
              Det andra tydliga beskedet gällde den tredimensionella fastighetsbildningen,
              där jag sade, vilket jag upprepar, att den ska utredas. Det råder
              ingen tvekan om det. Jag tycker att det var en intressant infallsvinkel
              på detta när vi hade diskussionen om skärgårdsboendet.
            </seg>
            <seg n="76867b74">
              Jag tycker också att det är rimligt att säga att det är alldeles
              för tidigt att göra en utvärdering. Systemet har funnits i knappt
              ett år. Här är det ingen skillnad i åsikter. Vi ska utvärdera
              det systemet, men det är något tidigt att redan nu ta det initiativet.
            </seg>
            <seg n="e8d6fa87">
              Två tydliga besked kanske inte godkända utifrån vad Nina Lundström
              tycker, men ändå tydliga utifrån hur regeringen har förhållit
              sig och fortsätter att förhålla sig i de här frågorna.
            </seg>
          </u>
          <note type="speaker" n="b96017d8">
            Anf. 5 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-5352cfc9cd488620-1" n="1e3856d0">
            <seg n="6aeba8b4">
              Fru talman! Jag ser inget behov, säger statsrådet, och det får
              statsrådet tycka. Hon har all rätt att ha den uppfattningen. Sven,
              som kanske ringer ungefär en gång i kvartalet och också de övriga
              bostadskonsumenter som hör av sig, har att ta fasta på statsrådets
              besked. Jag kan säga att blir det och det jobbar vi stenhårt för
              en annan majoritet och en annan regering år 2006 har Sven och
              alla andra som hör av sig hopp om att det kommer bli ägarlägenheter
              även i Sverige.
            </seg>
            <seg n="619857be">
              Jag som bostadspolitiker gör inte bedömningen hur folk ska bo.
              När människor hör av sig och säger att ägarlägenheter skulle kunna
              innebära att de kan kompletteringsbebygga en stadsdel eller bygga
              utgående från den befintliga fastigheten, då säger: Helt okej!
              Vi får titta på om lagstiftningen är ett hinder. Går det att öka
              bostadsbyggandet kommer jag att göra allt jag kan för att riva
              de hinder som finns.
            </seg>
            <seg n="eafb3d37">
              Jag ser också möjligheter att lösa de befintliga problemen för
              bostadsrättsföreningar med gästhyresgäster, med att man också
              kan se till att få ett inskränkt offentligt ägande i ett befintligt
              bestånd. Det handlar om jourlägenheter. Det handlar också om de
              oäkta bostadsrättsföreningarna, som bestraffas för att de har
              en vårdcentral i bottenplan och hamnar i en annan kategori. Det
              finns mängder av utmaningar i dag med befintliga upplåtelseformer,
              där man också skulle kunna hitta en lösning genom denna form.
            </seg>
            <seg n="88d52273">
              Men huvudpoängen för mig när jag för den här debatten är att
              möta de bostadskonsumenter, enskilda boende och människor som
              hör av sig och säger att de har bott utomlands, i Danmark, och
              har sett hur det är i Norge, och frågar varför de svenska förhållandena
              är så unika att socialdemokrater i Sverige säger nej när socialdemokrater
              i andra länder säger ja. Det är en oerhört väsentlig diskussion
              att föra. Då spelar det ingen roll vilka argument vi för fram
              från talarstolen, om riksdagsbesluten och utvärderingar med mera
              som jag vill påvisa inte är skäl nog, för vill man inte så vill
              man inte. Det är naturligtvis också ett svar.
            </seg>
            <seg n="d6a67c06">
              Jag kommer att fortsätta att argumentera för varför man måste
              försöka eliminera de hinder som finns. Om 10 % av bostadsbeståndet
              och nyproduktionen skulle vara ägarlägenheter innebär det tusentals
              nya bostäder i Sverige. Jag är inte beredd att säga nej till den
              typen av förändringar. Forskare påvisar att äganderätten skulle
              bli mer transparent och att man kan hitta nya spännande och billigare
              former för finansiering. Ett uppdrag som statsrådet har gett till
              en utredning är just att se över möjligheterna att finansiera
              sitt boende. Om det här är en pusselbit i det, vilket många anser
              det vara, tycker jag att man ska våga pröva det.
            </seg>
            <seg n="49645a79">
              Men återigen: Är det en utredning som inte tillfredsställer regeringen
              och statsrådet finns det möjligheter att komplettera den. Jag
              har mycket svårt att förstå argumentet att statsrådet inte ser
              något behov. Det får ytterst väljarna och våra medborgare ta ställning
              till. Men jag menar att regeringen då är svaret skyldig hur man
              ska hitta lösningar på de befintliga bekymmer med den upplåtelseformen
              som finns för just flerbostadshus. Där finns det väldigt mycket
              utmaningar.
            </seg>
            <seg n="f6d272b8">
              Jag ser möjligheter med ägarlägenheter. Jag ser inte det som
              ett hinder för att värna hyresrätten. Tvärtom för att värna hyresrätten
              behövs helt andra åtgärder. Det vore intressant att få veta när
              förslaget om hyresrättsliga frågor kommer i det avseendet.
            </seg>
          </u>
          <note type="speaker" n="192cf7e0">
            Anf. 6 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-1" n="5eed0818">
            <seg n="11e1a68f">
              Fru talman! Det är naturligtvis inte så väldigt förvånande att
              jag delar Nina Lundströms uppfattning när det gäller bedömandet
              av behovet. Det är i många sammanhang så att vi här i riksdagen
              ser med uppifrånperspektivet och försöker fundera kring vad människor
              har för behov. Det tycker jag är helt felaktigt. Tycker man att
              det inte finns något behov av att tillåta ägarlägenheter, kommer
              det att visa sig att det blir den marginella företeelse som förre
              bostadsministern en gång förebådade att det skulle bli. Då är
              det marknaden som har bestämt detta.
            </seg>
            <seg n="bed23e3c">
              Precis som Nina Lundström säger finns det inget motsatsförhållande,
              att vi måste göra det ena eller det andra, utan hyresrätten är
              absolut lika viktig för oss i Folkpartiet som för regeringen.
              Jag kan inte tänka mig något annat.
            </seg>
            <seg n="456c9dad">
              När det gäller utvärdering av tredimensionell fastighetsbildning
              är jag egentligen väldigt pessimistisk om vad den kommer att innehålla
              med tanke på den debatt som var när den en gång infördes. Det
              var problem kring att den knappt skulle kunna fungera med de restriktioner
              som man då redovisade. När vi drev frågan om att lägga in enskilda
              ägarlägenheter sades det att det absolut inte skulle fungera.
              I och för sig skulle jag bli väldigt glad om man i en sådan utvärdering
              ytterligare genomlyste frågan om bristen på ägarlägenheter. Jag
              är lite pessimistisk om den nuvarande regeringen kommer att göra
              en sådan genomlysning. Jag tror att man kommer att göra en utvärdering
              utifrån det storskaliga perspektivet, att det egentligen inte
              gäller i den här frågan. Men samhällsbyggnadsministern kan rätta
              mig om jag har fel i det fallet.
            </seg>
          </u>
          <note type="speaker" n="9eaece62">
            Anf. 7 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-3752ff09261c450e-2" n="e18c701a">
            <seg n="a601f1e9">
              Fru talman! Vi lär väl inte övertyga varandra, även om vi tar
              alla repliker här. Vi lär säkert återkomma till det som också
              Nina Lundström mycket riktigt var inne på när det gäller helheten
              i bostadspolitiken och vilken roll hyresrätten kan ha i framtiden
              och hur vi bedömer den.
            </seg>
            <seg n="a56bfd98">
              Jag vill upprepa två frågor. Den ena handlar om det Lars Tysklind
              tog upp. Jag tycker att vi självfallet ska, som jag har sagt tidigare,
              utvärdera den tredimensionella fastighetsindelningen. Jag vill
              också upprepa att det kan vara befogat att se särskilt på just
              skärgårdsboendet. Det tog jag intryck av i interpellationsdebatten,
              och det bär jag med mig när regeringen tar ställning till att
              utvärdera den reformen.
            </seg>
            <seg n="969996a4">
              Det andra jag vill säga handlar om något jag tycker blir lite
              problematiskt med Nina Lundströms sätt att resonera. 10 % vill
              ha ägarlägenheter, säger Nina Lundström. Eller det finns 10 %
              i andra länder förlåt, det kanske var så det var. Men då drog
              Nina Lundström direkt slutsatsen att inför man ägarlägenheter
              blir det ett ökat bostadsbyggande. Är det så säkert? Eller skulle
              det bli en omfördelning av redan befintligt byggande? Det är ju
              ett antal sådana frågeställningar som också delvis avgör vilket
              behov vi ser och det gör vi olika eftersom formen blir viktig
              för Nina Lundström, vilket den inte är för mig.
            </seg>
            <seg n="3209173e">
              Jag fortsätter att slåss för mångfalden i upplåtelseformerna
              och för att utveckla de former vi har. Jag fortsätter också med
              en dåres envishet att tycka att jag i dag inte ser något som helst
              behov av att införa ägarlägenheter.
            </seg>
          </u>
          <note type="speaker" n="635da6fd">
            Anf. 8 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-5352cfc9cd488620-2" n="1e3856d0">
            <seg n="212b0d66">
              Fru talman! Svaret på den frågan, samhällsbyggnadsministern,
              kommer vi i alla fall inte att få med den nuvarande politiken.
              Så länge vi inte ens har möjligheten att pröva om det skulle bli
              fler eller inte kommer vi inte att få svaret på den frågan.
            </seg>
            <seg n="008b2c15">
              Jag tror däremot att det finns skäl, självfallet, till att denna
              lagstiftning finns i andra länder. Jag har läst ett antal rapporter,
              utvärderingar och bostadspolitiska inlägg från de övriga länderna
              och kan konstatera att där har ägarlägenheterna en roll att spela.
              Man ställer inte heller den formen mot hyresrätten, bostadsrättsföreningen
              etcetera som form, utan man ser den som ett komplement, en form
              bland flera. Som jag uppfattat det har den också bidragit till
              att man byggt bostäder inte minst i lägen där det ibland är väldigt
              svårt att hitta former för att bygga utifrån andra förhållningssätt.
            </seg>
            <seg n="efa4eba8">
              Avslutningsvis, fru talman, skulle jag vilja citera vad två forskare
              vid KTH sagt i ett debattinlägg i samband med debatten kring tredimensionell
              fastighetsindelning:
            </seg>
            <seg n="c4886165">
              Vi kan enbart se fördelar med ägarlägenheter, inte minst ur ekonomisk
              och juridisk synvinkel. Till saken hör att den utredning, som
              ligger i byrålådan, kom fram till en lösning som troligen är den
              mest genomtänkta i hela världen. I t.ex. USA, där s.k. condominiums
              är den vanligaste boendeformen i flerbostadshus, är lagstiftning
              och avtalsformer betydligt mera risiga. Ändå fungerar det!
            </seg>
            <seg n="e1206219">
              Precis som statsrådet har anmärkt kommer statsrådet att stå fast
              vid sin uppfattning, och jag kommer att stå fast vid min. Mitt
              budskap till Sven och alla andra är att jag kommer att fortsätta
              att kämpa för att även Sverige ska få ägarlägenheter.
            </seg>
          </u>
          <note n="512f7b95">
            Överläggningen var härmed avslutad.
          </note>
          <note n="f42b88de">
            4 § Svar på interpellation 2004/05:485 om prövning av vindkraftverk
          </note>
          <note type="speaker" n="58d137c0">
            Anf. 9 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-deb047f3f7a729d0-0" n="e18c701a" next="i-e294d1948f16c2ef-0">
            <seg n="301b0190">
              Fru talman! Lars Tysklind har frågat mig om jag avser att vidta
              några åtgärder för att särbehandla vindkraften i förhållande till
              motsvarande industriell verksamhet vid prövning enligt plan- och
              bygglagen och miljöbalken. Om så är fallet efterlyser han de skäl
              som talar för en sådan särbehandling.
            </seg>
            <seg n="61d28d7a">
              Bakgrunden till frågan är att jag i samband med att jag redovisat
              min syn på energipolitiken uttalat att plan- och bygglagens och
              miljöbalkens regler ibland leder till onödigt långdragna tillståndsprocesser.
              Jag har också framhållit att jag anser att det behövs förenklingar
              i de nuvarande regelsystemen. Som ett direkt svar på Lars Tysklinds
              fråga vill jag svara att det inte är aktuellt att särbehandla
              vindkraftsetableringar i dessa avseenden.
            </seg>
            <seg n="6a61f56b">
              Att ställa om energisystemet mot förnybar energi är en central
              uppgift för samhällsbyggandet. Riksdagen har antagit ett ambitiöst
              planeringsmål för vindkraften som innebär att fysiska förutsättningar
              ska skapas för en vindkraftsproduktion om 10 terawattimmar år
              2015. Detta bör kunna underlättas och stimuleras genom en framsynt
              planering hos statliga och kommunala myndigheter. Regeringen har
              därför gett länsstyrelserna i uppdrag att i samarbete med berörda
              kommuner och i dialog med berörda intressen utarbeta ett planeringsunderlag
              för utbyggnad av stora vindkraftsanläggningar. Resultaten av arbetet
              kommer att bli ett mycket viktigt underlag för kommunernas planeringsarbete
              och i tillståndsprövningen av enskilda projekt enligt plan- och
              bygglagen och miljöbalken. Länsstyrelserna ska redovisa resultatet
              av uppdraget vad avser landområden senast den 1 juni i år och
              för havsområden senast den 1 april nästa år. Som stöd för den
              fortsatta planeringen har också Statens energimyndighet pekat
              ut ett stort antal områden som myndigheten bedömt vara av riksintresse
              för vindkraft, alltså områden som är särskilt lämpliga för elproduktion.
            </seg>
          </u>
          <note n="a7ca0e8e">
            Som Lars Tysklind angett i interpellationen arbetar nu en parlamentarisk
            kommitté med översyn av plan- och bygglagen och en kommitté med
            översyn av miljöbalken.
          </note>
          <u who="mona_sahlin_minister_2000" xml:id="i-e294d1948f16c2ef-0" n="e18c701a" prev="i-deb047f3f7a729d0-0">
            <seg n="0a77ed6e">
              PBL-kommittén ska enligt sina direktiv bland annat redovisa vilka
              åtgärder som kan vidtas i syfte att effektivisera beslutsprocessen
              enligt PBL och förkorta dess längd. Kommittén ska också redovisa
              vilka lagstiftningsåtgärder som behövs för att uppnå en så effektiv
              och smidig samordning som möjligt mellan plan- och bygglagstiftningen
              och miljöbalken med flera lagar. Kommittén ska vidare överväga
              och redovisa åtgärder för att stärka demokrati- och rättighetsperspektiven.
              Ett slutbetänkande ska lämnas senast den 30 juni i år.
            </seg>
            <seg n="d7935fe9">
              Miljöbalkskommittén har bland annat haft i uppdrag att se över
              möjligheterna att effektivisera och förenkla miljöprövningen.
              Kommitténs betänkande i denna delfråga har remissbehandlats, och
              regeringen har den 23 mars i år beslutat att överlämna propositionen
              En effektivare miljöprövning till riksdagen. I den föreslås en
              rad förändringar. Det övergripande syftet är just att effektivisera
              prövningen, det vill säga att göra den snabbare och enklare utan
              att åsidosätta hälso- och miljöskyddskraven. En utgångspunkt är
              att hålla handläggningstiderna så korta som möjligt utan att försvåra
              möjligheten att uppnå miljömålen eller åsidosätta allmänhetens
              rätt till insyn och deltagande.
            </seg>
            <seg n="f8c7a4bc">
              Som framgår av vad jag nu angett pågår det ett aktivt arbete
              med att effektivisera de processer som styrs av PBL och miljöbalken.
              Värnandet av miljön och rättssäkerheten för den enskilde sakägaren
              får dock inte äventyras till följd av dessa förändringar.
            </seg>
          </u>
          <note type="speaker" n="554a6a8a">
            Anf. 10 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-2" n="5eed0818">
            <seg n="3ea02054">
              Fru talman! Jag får tacka för svaret.
            </seg>
            <seg n="15f56d25">
              Jag får väl säga att jag i grunden är nöjd med beskedet från
              samhällsbyggnadsministern att det inte är aktuellt att särbehandla
              vindkraften vid miljöprövningar. Jag kanske läste för mycket mellan
              raderna, men i de texter jag läste tyckte jag inte att det riktigt
              framgick att detta var generella regelförändringar. Men det är
              väl bra att vi har samma uppfattning i den frågan.
            </seg>
            <seg n="f942d156">
              Sedan delar samhällsbyggnadsministern och jag en annan uppfattning,
              nämligen att värnandet av miljön och rättssäkerheten för den enskilde
              sakägaren inte får äventyras, att effektiviteten i miljöprövningsprocessen
              inte får sätta detta på spel. Där har vi två grundläggande saker
              som vi faktiskt kan samarbeta om i framtiden.
            </seg>
            <seg n="0e26b40d">
              Problematiken kring vindkraftsutbyggnaden blir naturligtvis lite
              tudelad när Folkpartiet och regeringen diskuterar frågan. Å ena
              sidan har vi så pass olika syn på inriktningen av energipolitiken,
              och å andra sidan har vi den förhoppningsvis gemensamma ambitionen
              att förenkla och effektivisera miljöprocessen. Det är ju dessa
              två ingredienser som finns i detta.
            </seg>
            <seg n="0e46537e">
              Folkpartiet har i många motioner framfört att vi vill ha generella
              förenklingar i PBL och miljöbalken, att de är mycket angelägna
              och att de bör komma till snarast. Vi har också påpekat och där
              har vi tydligen samma uppfattning att en vindkraftsanläggning
              ska räknas som en industriell anläggning vilken som helst. Det
              finns ju konflikter också kring vindkraft som är ganska påtagliga
              inom vissa områden.
            </seg>
            <seg n="c10aed83">
              Sedan skiljer sig naturligtvis Folkpartiet från regeringen genom
              att vi inte har satt upp målen på samma sätt. Vi säger att inhemsk
              energiproduktion ska prövas utifrån mer generella krav på inverkan
              på miljö och hälsa och ser inte energiproduktionsmetoden som ett
              politiskt beslut i sammanhanget.
            </seg>
            <seg n="4af92ee2">
              Låt oss dock lämna den frågan, fru talman. Samhällsbyggnadsministern
              tog upp den kommunala nivån som en viktig nivå att samarbeta med
              i sammanhanget. När denna typ av nationella mål förs ned för genomförande
              ute i lokalsamhället är det naturligtvis oerhört viktigt att kommunerna
              rent generellt får instrument i regelverken så att man kan genomföra
              dessa mål utan att tumma på det lokala inflytandet. Kommunerna
              har naturligtvis även i detta sammanhang en nyckelroll. Och många
              kommuner tar redan i dag ett stort ansvar genom att jobba med
              detaljplaner och områdesbestämmelser för att styra upp vindkraften
              utan att de egentligen känner något större behov av att man utser
              områden som riksintresse. Just det utpekande som Statens energimyndighet
              har gjort kan man kanske sätta en hel del frågetecken kring också.
            </seg>
            <seg n="a3288691">
              Det som är viktigt i sammanhanget är att PBL-kommitténs arbete
              nu har fördröjts några gånger. Det kan ju hända av naturliga och
              förklarliga skäl, men nu har vi äntligen en slutpunkt i sommar
              när det gäller både PBL- och Miljöbalkskommittéernas arbete. Då
              skulle jag vilja höra med ministern vad som händer sedan. Finns
              det en tidsplan för hur man ska gå vidare med detta? En mängd
              bra förslag förändrar trots allt inte verkligheten i ett slag.
              De måste ändå överföras till att ändra i lagstiftningen. Har regeringen
              funderat på vilka tidsramar detta kan ske inom?
            </seg>
          </u>
          <note type="speaker" n="995d3f81">
            Anf. 11 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-3752ff09261c450e-3" n="e18c701a">
            <seg n="4418f897">
              Fru talman! Det var bra att Lars Tysklind, till skillnad från
              i den förra interpellationsdebatten, var någorlunda nöjd med det
              här svaret. Det tycker jag var viktigt, så att inte det inlägg
              som jag gjorde om energipolitiken i stort kom att uppfattas på
              det sätt som Lars Tysklind hade gjort.
            </seg>
            <seg n="bceca0de">
              Jag vill också understryka vilket viktigt verktyg som regeringen
              ser att både länsstyrelser och kommuner är i det här sammanhanget,
              inte minst i det arbete som länsstyrelserna med understöd av Statens
              energimyndighet gör för att hitta de bra och viktiga planeringsförutsättningarna
              för vindkraften i dess helhet.
            </seg>
            <seg n="eab7f0db">
              Hur viktigt PBL-kommitténs arbete är kan jag inte heller nog
              understryka. Det är en oerhört stor och svår uppgift, större och
              svårare än jag tror att de som inte har försökt sätta sig in i
              de här frågeställningarna riktigt inser. Därför har det varit
              rimligt att det här arbetet kanske har tagit lite längre tid än
              man trodde från början.
            </seg>
            <seg n="bfded63e">
              Så fort kommittén kommer med sitt förslag kommer regeringen självklart
              att börja arbeta med remissomgången ambitionen är ju att kunna
              lägga fram en proposition under nästa år där alla de frågeställningar
              som ska underlätta en saklig prövning av olika stora projekt utan
              att de kommer i konflikt med miljö- eller rättssäkerhetsfrågorna
              tas med. Det är den ambition som jag arbetar efter.
            </seg>
            <seg n="711f9500">
              Jag vill också säga något allmänt när det gäller det Lars Tysklind
              tyckte sig läsa mellan raderna. Utan att göra avkall på de processer
              som vi nu är överens om är så viktiga att hålla fast vid vill
              jag understryka att min avsikt ändå var att argumentationsmässigt
              lyfta fram vindkraftens väldiga potential men också betydelse
              i arbetet med att ställa om energipolitiken och nå en större andel
              av förnybar energi. De förutsättningarna tror jag är stora utan
              att inkräkta på miljö- och rättssäkerhetskraven. Det vill jag
              understryka det har jag gjort flera gånger.
            </seg>
            <seg n="c2a7fbc4">
              Den enda skillnaden är det som Lars Tysklind kom in lite på,
              hur man ska se till att andelarna av elproduktion från förnybara
              energikällor ökar. Där har ju regeringen arbetat fram ett mycket
              intressant och uppmärksammat system, nämligen elcertifikatssystemet,
              som är ett exempel på hur man kan gå in och mer tydligt ge kommersiella
              förutsättningar för elproduktion från förnybara energikällor.
              Det har också gett bland annat vindkraften en annan betydelse.
            </seg>
            <seg n="f680de45">
              Men i grunden är vi överens, och jag tror att både Lars Tysklind
              och jag ser fram emot det som PBL-kommittén kommer att komma med,
              den debatt som kommer att följa efter det och den proposition
              som kommer att komma till riksdagen under nästa år.
            </seg>
          </u>
          <note type="speaker" n="967bedf2">
            Anf. 12 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-3" n="5eed0818">
            <seg n="dceb025f">
              Fru talman! Jag vet inte om jag nämnde det förut. Jag får i alla
              fall förtydliga det. Det är inte så att Folkpartiet när vi pratar
              om systemet för den energipolitiska inriktningen har något emot
              vindkraft. Vindkraft har samma roll som allt annat. Faller den
              inom ramarna för prövning och uppfyller kraven för hälsa och miljö
              har naturligtvis vindkraft, om den kan hävda sig ekonomiskt, lika
              stort berättigande som all annan typ av elproduktion.
            </seg>
            <seg n="b9d64016">
              Vindkraften har nämnts väldigt mycket i arbetet i PBL-kommittén
              och Miljöbalkskommittén. Det beror väl på att det kanske är det
              mest lysande exemplet på att de här lagarna har krånglat till
              regelverket till den milda grad att man nästan inte förstår hur
              man ska ta sig ur. Det är trots allt många enskilda personer som
              har försökt få pröva vindkraft. Då ska de förstå att man ska pröva
              miljön på ett sätt och lokaliseringen på ett annat. Det vet jag
              från tiden när jag hade kommunalt arbete, att det var ett oerhört
              snårigt regelverk, som naturligtvis måste redas upp. Det gäller
              andra saker också, men vindkraften har ofta varit exemplet i det
              här sammanhanget.
            </seg>
            <seg n="987576f8">
              När det gäller Statens energimyndighets utpekande av riksintressen
              kommer naturligtvis det också att landa på något sätt när länsstyrelserna
              och kommunerna har sagt sitt. Jag känner bara till exemplet från
              min hemvalkrets i Bohuslän. De tre ställen som pekades ut där
              tycker vi lokalt känns väldigt märkliga. Var har man hittat just
              dessa platser?
            </seg>
            <seg n="daacec51">
              En av dem är ett industriområde i trakten av Lysekil. Det är
              väl ganska naturligt. Men i det blåsiga Bohuslän har man pekat
              ut tre ställen, varav ett ligger till havs på något som heter
              Persgrunden. Där kommer man i konflikt med ett naturreservat som
              är under bildande. Yrkesfisket kommer man också i stor konflikt
              med. Ett annat område ligger i närheten av Mollösund på västra
              Orust. Där har man under många år haft en väldig folklig opinion
              mot detta.
            </seg>
            <seg n="8e9ccee5">
              Det känns som om det krävs väldigt mycket mer om man över huvud
              taget ska gå in och se på riksintressefrågan. Att man just på
              dessa tre platser skulle kunna få pröva vindkraften som ett riksintresse
              känns väldigt smalt.
            </seg>
            <seg n="ac3bce77">
              När det gäller inriktningen av energipolitiken vill jag nog peka
              på, även om man inte ska måla någon på väggen, att det finns en
              risk när man sätter upp som mål att man vill ha en viss andel
              vindkraft att regelverket till slut ändå måste anpassas för att
              man över huvud taget ska komma i närheten av det målet. Den risken
              måste vi verkligen titta på i framtiden så att den inte smyger
              sig in i regelverket. Jag hoppas att samhällsbyggnadsministern
              delar den uppfattningen.
            </seg>
          </u>
          <note type="speaker" n="1b5dd372">
            Anf. 13 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-3752ff09261c450e-4" n="e18c701a">
            <seg n="7277f89b">
              Fru talman! Svaret på den sista frågan är absolut ja. Men jag
              tycker ändå att det är viktigt, inte minst inom energipolitiken,
              att arbeta med att sätta upp de här mycket tydliga målsättningarna.
              Jag tycker att de har sin poäng. Det visar också på den potential
              som svensk industri och svensk energipolitik har för att kunna
              gå ännu längre i riktning mot den riktigt förnybara energi som
              alla länder förr eller senare måste vända sig mycket tydligare
              mot än vad som är fallet i dag.
            </seg>
            <seg n="ac0ca69d">
              Sedan vill jag bara kort kommentera, utan att kunna göra det
              i detalj, de tre projekt som Lars Tysklind beskrev från sin hemort
              i Sverige. Det är väl snarare så att Energimyndigheten har pekat
              ut områden som är intressanta just ur energisynpunkt. Sedan är
              det arbete som länsstyrelserna och kommunerna gör en helt annan
              sak. De har också att ta hänsyn till en mängd andra faktorer,
              säkerligen bland annat de som Lars Tysklind nämnde.
            </seg>
            <seg n="c05ffecf">
              Jag vill också bara understryka det initiativ som jag tror kommer
              att underlätta det här på ett väldigt tydligt sätt, den vindkraftsberedning
              som regeringen har för avsikt att tillsätta. Dessutom ska man
              jobba väldigt tydligt för de större planerade projekten med en
              samordnare som verkligen ska underlätta samspelet mellan de olika
              aktörerna.
            </seg>
            <seg n="8f2eb208">
              Till detta kommer som sagt de nya regler som jag hoppas tydliggör,
              inte underlättar i onödan, förutsättningarna för den utbyggnad
              som den nya PBL- och miljöbalken förhoppningsvis kommer att ge
              oss.
            </seg>
          </u>
          <note type="speaker" n="7d44540a">
            Anf. 14 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-4" n="5eed0818">
            <seg n="a70cbd5a">
              Fru talman! Jag får väl tacka för debatten. Jag tror inte att
              vi kommer så mycket längre. Det är väl så att skiljepunkten ligger
              i inriktningen på energipolitiken, och då blir diskussionen kring
              vindkraften därefter.
            </seg>
            <seg n="5846b331">
              Jag kanske inte skulle ha uttryckt mig på det sättet, att man
              inte ska underlätta i onödan. Man ska inte ha ett svårare regelverk
              än nöden kräver, kan vi väl säga, så att man får fram rätt resultat.
              Jag skulle nog vilja uttrycka mig på det sättet i stället.
            </seg>
            <seg n="6d109815">
              Vi har säkert anledning att återkomma i den här frågan. Jag kommer
              i alla fall att delta i den diskussionen.
            </seg>
          </u>
          <note n="512f7b95">
            Överläggningen var härmed avslutad.
          </note>
          <note n="9c064882">
            5 § Svar på interpellation 2004/05:494 om översyn av djursjukdatasystemet
          </note>
          <note type="speaker" n="f6c90e0e">
            Anf. 15 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_minister_2002" xml:id="i-deb047f3f7a729d0-1" n="5bc48452" next="i-e294d1948f16c2ef-1">
            <seg n="e72dded8">
              Fru talman! Anita Brodén har frågat mig vilka åtgärder jag har
              vidtagit för att påskynda tillsättandet av utredningen om djursjukdata
              och om jag avser att återkomma till riksdagen med skarpa förslag
              på åtgärder för att lösa problemet med djursjukdatasystemet och
              i så fall när.
            </seg>
          </u>
          <note n="4c54b089">
            I 7 § andra stycket lagen (1994:844) om behörighet att utöva
            veterinäryrket framgår att regeringen eller den myndighet som
            regeringen bestämmer får föreskriva vad veterinärer är skyldiga
            att göra i sin yrkesutövning. Enligt Statens jordbruksverks föreskrifter
            gäller att en veterinär ska föra journal i direkt anslutning till
            konsultationen. Journalen ska innehålla uppgifter om bland annat
            datum för konsultationen, identifiering av djurhållaren och beträffande
            det aktuella djuret, diagnos, typ av behandling samt veterinärens
            namn. Vid behandling med läkemedel ska uppgifter även finnas till
            exempel om läkemedlens benämning, dosering och karenstid. I bestämmelserna
            anges även hur ofta inrapportering till Jordbruksverket ska ske
            och på vilket sätt.
          </note>
          <u who="ann-christin_nykvist_minister_2002" xml:id="i-e294d1948f16c2ef-1" n="5bc48452" prev="i-deb047f3f7a729d0-1">
            <seg n="8d7a0658">
              De uppgifter som rapporteras in djursjukdata används främst till
              att övervaka den veterinära läkemedelsanvändningen och till att
              följa upp djurhälsosituationen i landet. Djursjukdata ligger dessutom
              till grund för avelsvärdering beträffande nötkreatur och används
              även för forskningsändamål.
            </seg>
            <seg n="5661b479">
              Jordbruksverket har under åren kontinuerligt arbetat med åtgärder
              för att förbättra och utveckla djursjukdatasystemet, bland annat
              för att bredda användarmöjligheterna. Vissa svagheter återstår
              dock i tillämpningen av systemet, bland annat beroende på att
              inte alla veterinärer rapporterar sina förrättningar på föreskrivet
              sätt. Detta har uppmärksammats av bland annat Riksdagens revisorer,
              som även föreslagit åtgärder vilka bifallits av riksdagen.
            </seg>
            <seg n="526b33a1">
              Jag anser det vara ytterst angeläget med ett väl fungerande djursjukdatasystem.
              Ett sådant system är av största vikt, bland annat för att arbetet
              med förebyggande djursjukvård ska kunna bedrivas framgångsrikt
              och för att det ska gå att ständigt ha tillgång till en rättvisande
              bild av djurhälsoläget i landet. Ett exempel på sådant arbete
              är att man med kunskap om läkemedelsanvändningen för olika djurslag
              och djursjukdomar bättre kan arbeta för minskad antibiotikaanvändning
              och därmed minska risken för utveckling av resistenta bakteriestammar.
              Resistenta bakterier är ett växande problem för såväl människor
              som djur i hela världen, och en alltför frekvent användning av
              antibiotika är huvudorsaken till problemen. Med bra djursjukdatastatistik
              kan Sverige försvara sin restriktiva inställning till antibiotika
              i diskussioner med andra länder och därmed hålla resistensen på
              en fortsatt låg nivå.
            </seg>
            <seg n="5f28ea0e">
              Regeringen har tillkallat en särskild utredare med uppgift att
              undersöka och redovisa hur djursjukdatasystemet fungerar i dag.
              I uppdraget ligger bland annat att redovisa eventuella brister
              och vad de i så fall beror på. Med utgångspunkt i resultatet av
              dessa undersökningar ska utredaren föreslå hur eventuella brister
              kan åtgärdas i syfte att uppnå ett väl fungerande djursjukdatasystem.
            </seg>
            <seg n="b944812d">
              Som svar på Anita Brodéns fråga om vilka åtgärder jag vidtagit
              för att påskynda djursjukdatautredningen vill jag framhålla att
              frågan om djursjukdata är nära förknippad med den övergripande
              frågan om organisationen av den veterinära fältverksamheten i
              landet. Jag bedömde det därför som lämpligt att avvakta resultatet
              av den veterinära samverkansgruppens arbete innan en utredare
              beträffande frågan om djursjukdata tillkallades. Gruppen avslutade
              sitt arbete under våren 2004.
            </seg>
            <seg n="952b0b33">
              Uppdraget om djursjukdata ska redovisas senast den 1 september
              2005. Jag kommer därefter att ta ställning till frågans vidare
              beredning.
            </seg>
          </u>
          <note n="498db965">
            Då Anita Brodén som framställt interpellationen anmält att hon
            var förhindrad att närvara vid sammanträdet medgav tredje vice
            talmannen att Lars Tysklind i stället fick delta i överläggningen.
          </note>
          <note type="speaker" n="37589298">
            Anf. 16 LARS TYSKLIND (fp):
          </note>
          <u who="lars_tysklind_d8e722" xml:id="i-ee71aba1a004b7fe-0" n="5eed0818" next="i-b394dc806491cae6-0">
            <seg n="83cb436a">
              Fru talman! Jag får tacka för svaret. Jag hoppas att jag kan
              ta hand om detta på ett bra sätt.
            </seg>
            <seg n="5c85b3f5">
              Den interpellation som Anita Brodén har framställt andas en otålighet
              att få fram regler kring ett viktigt område. Bakgrunden är att
              ett väl fungerande djursjukdatasystem är ett bra hjälpmedel för
              det förebyggande arbetet med djurhälsovård och livsmedelskontroll.
              Basen är, precis som jordbruksministern säger, ett bra hjälpmedel
              när det gäller att följa sjukdomsutveckling och läkemedelsförskrivningar
              och så vidare, inte minst med tanke på utvecklingen av antibiotikaresistenta
              bakteriestammar. Där har vi naturligtvis inga meningsskiljaktigheter.
              Det vore nästan lite konstigt om det hade funnits sådana.
            </seg>
            <seg n="516759d1">
              Problemet från Folkpartiets sida är att djursjukdatasystemet
              har diskuterats under en längre tid, och vi tycker att det är
              anmärkningsvärt att det har tagit så lång tid mellan revisorernas
              förslag och regeringens agerande. Anmärkningen har en viss tyngd.
              Problemet med djursjukdatasystemet har varit känt under lång tid.
            </seg>
          </u>
          <note n="611ce962">
            Riksdagens revisorer publicerade i november 2002 rapporten angående
            villkoren för veterinär verksamhet. Där kritiseras frågan. Riksdagen
            biföll våren 2003 en hemställan som bygger på revisorernas förslag.
            Först i juni 2004 bemyndigade regeringen chefen för Jordbruksdepartementet
            att tillsätta en särskild utredare. Den utredningen ska nu redovisas
            den 1 september. Sedan ska man ta vidare ställning till beredning.
          </note>
          <u who="lars_tysklind_d8e722" xml:id="i-b394dc806491cae6-0" n="5eed0818" prev="i-ee71aba1a004b7fe-0">
            <seg n="475727fa">
              Med tanke på ärendets angelägenhetsgrad vill jag ändå ställa
              några frågor som kan förtydliga saker och ting. Det bygger på
              att det är de skarpa besluten som är viktiga. Man kan utreda och
              bereda hur länge som helst, men så länge man inte kommer till
              ett skarpt läge och fattar beslut om en förändring händer inte
              så mycket. När kan man förvänta sig ett beslut i frågan? Har ministern
              för avsikt att ytterligare påskynda ärendet?
            </seg>
            <seg n="21889f96">
              Ministern uppgav i sitt svar att djursjukdata är förknippat med
              den övergripande frågan om organisationen av den veterinära fältverksamheten
              i landet. Det var det som orsakade fördröjningen av att utse en
              utredare för att utreda djursjukdatasystemet.
            </seg>
            <seg n="636b96be">
              Vi håller från Folkpartiets sida med om att det finns en tydlig
              koppling i detta. Samtidigt ser vi att dagens veterinärsystem
              fungerar dåligt, bland annat på grund av Jordbruksverkets dubbla
              roller, som leder till jävssituationer och en osund konkurrens.
              Resultatet från samverkansgruppen var en sak, men sedan finns
              det en utredning om veterinärsituationen som ännu inte har tillsatts.
              Det är i och för sig också lite anmärkningsvärt. Varför är denna
              fördröjd?
            </seg>
          </u>
          <note type="speaker" n="6fca114c">
            Anf. 17 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_minister_2002" xml:id="i-3752ff09261c450e-5" n="5bc48452">
            <seg n="af84eccc">
              Fru talman! Jag vill erinra om att vi inte står helt utan ett
              djursjukdatasystem i dag. Vi har haft ett system sedan 1984. Vi
              gjorde vissa justeringar 1999. När man jämför med andra länder
              har vi det lite bättre.
            </seg>
            <seg n="c8533cfa">
              Jag vill inte försvara det nuvarande systemet. Jag tycker också
              att det ska förstärkas och förbättras. Vi är helt överens om varför
              vi behöver systemet. Det handlar förstås om att vi ska ha förebyggande
              åtgärder. Vi ska ha en bra bild av hälsoläget bland djuren. Vi
              ska ha en bra koll på läkemedelsanvändningen. Vi kan även använda
              systemet för avel och i forskningsändamål.
            </seg>
            <seg n="5156183d">
              Jag har en helt annan bild än Lars Tysklind om det har gått fort
              eller långsamt. Jag vill peka på de olika beslut som har fattats
              av regeringen.
            </seg>
            <seg n="ac9831a3">
              I april 2003 tog jag alltså initiativ till inrättande av en samarbetsgrupp,
              och i den samarbetsgruppen fanns företrädare för Jordbruksdepartementet
              och berörda myndigheter, det vill säga Jordbruksverket, Konkurrensverket,
              Livsmedelsekonomiska institutet, LRF och Sveriges Veterinärförbund.
              Jag vill hävda att det var nödvändigt att ta hänsyn till diskussionerna
              i den gruppen innan man gick vidare med den specifika utredningen
              om djursjukdatasystemet.
            </seg>
            <seg n="d4021378">
              Både Lars Tysklind och jag vet att problemet hänger samman med
              att de privata veterinärerna inte rapporterar sina uppgifter till
              det här systemet. Det är därför det inte blir heltäckande. Det
              är därför det inte blir högsta kvalitet på statistiken. Det hänger
              samman med konkurrenssituationen. Därför var det rimligt och nödvändigt
              att avvakta den här gruppen.
            </seg>
            <seg n="67fc0f6e">
              Mycket av gruppens arbete var klart våren 2004, och det var också
              då som vi tog initiativ till den här utredningen, som kommer att
              bli klar i september i år. Den är alltså snart klar. Tanken är
              att utredningen då ska ta fram de här skarpa förslagen. De har
              inte funnits i det underlag som tidigare har kommit fram från
              Riksdagens revisorer och från Jordbruksverket. Nu ska utredningen
              titta på hur systemet fungerar, om det finns brister och i så
              fall hur de ska åtgärdas. Utredningen ska lägga fram förslag till
              författningsregler.
            </seg>
            <seg n="df755109">
              Ett problem i det nuvarande systemet är att vi inte har några
              sanktioner för att komma till rätta med att vissa veterinärer
              inte följer regelverket.
            </seg>
            <seg n="2c28a85d">
              Sedan förbereds också direktiv till en utredning som ska titta
              på veterinärorganisationen och verksamheten mer generellt och
              som ska hantera de konkurrensproblem som Lars Tysklind nämnde.
              Den utredningen grundar sig på samarbetsgruppens rapport, och
              den rapporten kom i januari i år.
            </seg>
            <seg n="d7567ac4">
              Jag håller med Lars Tysklind om att vi ska se till att förbättra
              det här systemet. Jag menar att vi har tagit initiativ för att
              få fram ett underlag för en sådan förändring.
            </seg>
          </u>
          <note type="speaker" n="9ba7feb0">
            Anf. 18 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-5" n="5eed0818">
            <seg n="7cd06106">
              Fru talman! Jag tror väl inte heller att det råder några större
              delade meningar just om behovet av att komma till rätta med bristerna
              i det nuvarande djursjukdatasystemet och att vi även är medvetna
              om att det finns ett system i dag och just problemställningarna
              kring det.
            </seg>
            <seg n="25f055cd">
              Vi ser fram mot att utredningen ska peka på bristerna, men man
              kanske också ska lyfta fram åtgärdsprogram för att komma till
              rätta med bristerna, som blir kärnpunkten i utredningens förslag.
            </seg>
            <seg n="e64f72ec">
              När det gäller veterinärutredningen, om vi kallar den så, som
              inte är tillsatt vi är väl relativt överens om att det här hänger
              ihop med konkurrensfrågor, att hela systemet hänger ihop känner
              vi ändå en viss oro för att det blir en fördröjning, så att det
              i sin tur fördröjer de skarpa förslagen. Jag uppfattade jordbruksministerns
              svar så att det här på något sätt kommer att sammanlänkas i tid.
              Eller jag kanske missförstod det.
            </seg>
          </u>
          <note type="speaker" n="c4c2b12b">
            Anf. 19 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_minister_2002" xml:id="i-3752ff09261c450e-6" n="5bc48452">
            <seg n="27203ca2">
              Fru talman! Utredningen om djursjukdata kommer i början av hösten.
              Jag är väldigt angelägen om att det system som vi nu ska ha när
              det gäller djursjukdata är ett system som fungerar väl i praktiken.
              Det handlar också om att det ska vara användarvänligt och kostnadseffektivt.
              Det måste också vara lätt för de veterinärer som arbetar med inrapporteringen
              att följa regelverket, och vi ska ha en kvalitetssäkrad statistik.
            </seg>
            <seg n="f4ddb782">
              I dagsläget kan jag inte se att vi efter en remissbehandling
              behöver avvakta den mer generella utredningen om veterinärsituationen
              i Sverige. Jag ser framför mig att vi efter en remissbehandling
              ska kunna vidta åtgärder när det gäller djursjukdatasystemet.
              Jag har ingen annan uppfattning än Lars Tysklind om att vi så
              snart som möjligt ska göra förbättringar i det systemet.
            </seg>
            <seg n="35efd724">
              När det gäller den mer övergripande utredningen har vi i departementet
              kommit långt i arbetet med direktiven, och jag räknar med att
              vi före sommaren ska kunna ha en utredare som har börjat arbeta
              med frågan. Det arbete som har gjorts i samverkansgruppen, som
              har funnits på Jordbruksdepartementet, kommer att vara värdefullt
              för utredaren. Det har varit ett bra arbete, och det har varit
              en bra samverkan mellan de olika intressenterna.
            </seg>
            <seg n="84f96c77">
              Jag är mycket medveten om att om en myndighet både bedriver myndighetsutövning
              och har uppdragsverksamhet ska man ha en tydlig åtskillnad mellan
              de uppdragen, för att andra aktörer inte ska känna en osäkerhet
              utan ska känna att myndigheten har en fördel av att man också
              har uppdragsverksamhet. Men det finns skäl till att vi har uppdragsverksamheten
              kopplad till myndighetsutövningen. Det handlar om att vi ska ha
              en heltäckande veterinär organisation i hela landet och att den
              ska kunna finnas på plats 24 timmar om dygnet.
            </seg>
          </u>
          <note type="speaker" n="e581cbea">
            Anf. 20 LARS TYSKLIND (fp):
          </note>
          <u who="lars_tysklind_d8e722" xml:id="i-f3582d3182fe5a53-6" n="5eed0818">
            <seg n="ec362cde">
              Fru talman! Jag vill tacka jordbruksministern för debatten. Det
              är en viktig fråga, som säkert mår bra av att komma fram i ljuset
              på det här sättet också.
            </seg>
            <seg n="e0648950">
              Folkpartiet har i ett antal motioner krävt en utredning om veterinärorganisationen
              och djursjukdatasystemet, och vi har framfört behovet av att arbeta
              fram alternativa organisatoriska lösningar just för den fältveterinära
              verksamheten. Det har då känts att en viss otålighet har uppkommit,
              genom att svaret konstant har varit att arbete pågår i Regeringskansliet.
              Men vår förhoppning är nu att ministern på alla sätt ska medverka
              till snabba lösningar på de här områdena. Från Folkpartiets sida
              kommer vi naturligtvis att följa frågan med stort intresse och
              säkert ha synpunkter i framtiden också.
            </seg>
          </u>
          <note type="speaker" n="073cc650">
            Anf. 21 Jordbruksminister ANN-CHRISTIN NYKVIST (s):
          </note>
          <u who="ann-christin_nykvist_minister_2002" xml:id="i-3752ff09261c450e-7" n="5bc48452">
            <seg n="d9689092">
              Fru talman! Jag upprepar: Jag är också angelägen om att vi ska
              få ett väl fungerande djursjukdatasystem som ger oss en kvalitetssäkrad
              information. Jag vill erinra om att vi från regeringens sida också
              har vidtagit åtgärder för att förbättra situationen utifrån arbetet
              i den samverkansgrupp som vi har haft i departementet.
            </seg>
            <seg n="47a9f83e">
              Bland annat har Jordbruksverket beslutat att även djurägare som
              anlitar privatpraktiserande veterinärer från och med den 1 juli
              2005 ska kunna få del av det statliga stödet för djursjukvård
              till avlägset boende djurägare. Vi har också, utifrån arbetsgruppens
              arbete, tagit beslut om kontroll vid anläggningar med nötproduktion
              enligt det så kallade mjölkdirektivet. Avsikten är att i samarbete
              med näringen från och med den 1 januari 2006 få till stånd ett
              egentillsynsprogram där också privata veterinärer kan få en tillsynskontroll.
            </seg>
            <seg n="4b1abe40">
              Vi har tagit små steg, men nu återstår att ta ett lite större
              och se till att vi får ett bättre system för djursjukdata.
            </seg>
          </u>
          <note n="512f7b95">
            Överläggningen var härmed avslutad.
          </note>
          <note n="a2cea4d7">
            6 § Svar på interpellation 2004/05:451 om ekonomiska villkor
            för studerande föräldrar
          </note>
          <note type="speaker" n="2afefff9">
            Anf. 22 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-8" n="9a422d6f">
            <seg n="64b93174">
              Fru talman! Axel Darvik har frågat mig vilka åtgärder jag avser
              att vidta för att studerande, särskilt studerande med barn, ska
              ges bättre ekonomiska förutsättningar att fullfölja sina studier.
            </seg>
            <seg n="90839ab4">
              Regeringen arbetar aktivt med denna fråga. Regeringen vill förstärka
              stödet till studerande så att studier möjliggörs och uppmuntras
              i livets alla skeden och har därför nyligen överlämnat propositionen
              Förstärkning av studiestödet till riksdagen.
            </seg>
            <seg n="f29a9d06">
              Studerande som har barn eller som får barn under studietiden
              har i genomsnitt lägre inkomster än förvärvsarbetande med barn.
              I propositionen förs fram förslag om bland annat betydande förbättringar
              för studerande med barn. I syfte att främja barn i ekonomiskt
              utsatta familjer och för att underlätta för föräldrar att studera
              föreslås att ett tilläggsbidrag införs i studiemedelssystemet
              och i rekryteringsbidraget till vuxenstuderande. Regeringen har
              föreslagit att den nya lagen ska träda i kraft den 1 januari 2006.
              Studiestödsutgifterna beräknas därigenom öka med 450 miljoner
              kronor per år. Förslaget bidrar till att höja levnadsstandarden
              för familjer där någon av föräldrarna studerar.
            </seg>
            <seg n="bd066ebc">
              Huvudprincipen i studiestödssystemet är att det ska vara generellt
              och att det ska samverka med andra system. Tilläggsbidraget till
              studerande med barn ska utformas på så vis att det tar hänsyn
              till antalet barn, och därmed mest gynnar flerbarnsfamiljer. Enligt
              förslaget utgår till en heltidsstuderande förälder ca 530 kr per
              studiemånad för ett barn och ca 870 kr per studiemånad för två
              barn. En trebarnsfamilj kan totalt få 1 050 kr extra att leva
              på i månaden. Tilläggsbidraget ska enligt förslaget lämnas för
              barn upp till och med det kalenderhalvår barnet fyller 18 år.
              Bidraget blir ett rent tillskott för barnfamiljen då det inte
              beskattas. Det ska inte heller beaktas vid beräkning av bostadsbidraget
              eller vid återbetalning av underhållsstödet.
            </seg>
            <seg n="94ccbb59">
              Tilläggsbidraget till studerande med barn är en del av den så
              kallade barnmiljarden, en satsning på barn i ekonomiskt utsatta
              familjer som aviserades i 2004 års ekonomiska vårproposition.
              Förutom tilläggsbidraget till studerande med barn, har ytterligare
              två propositioner som främjar barn i ekonomiskt utsatta familjer
              nyligen lämnats till riksdagen. Dessa rör underhållsstödet och
              bostadsbidraget. Resultatet av regeringens förslag beträffande
              barn i ekonomiskt utsatta familjer kan exempelvis för en studerande
              ensamstående mamma med två barn bli ungefär 1 170 kr mer i plånboken
              per månad varav tilläggsbidraget utgör 870 kr. Dessutom förde
              regeringen fram förslag i budgetpropositionen för 2005 om en generell
              satsning på barnfamiljer som bland annat innefattar höjt barnbidrag
              med 100 kr i månaden samt höjt flerbarnstillägg och införande
              av flerbarnstillägg redan från och med andra barnet.
            </seg>
            <seg n="e14d44d2">
              I studiemedelssystemet kan studerande dessutom under vissa förutsättningar
              få ett tilläggslån om 1 733 kr per studiemånad. Studerande med
              barn har i vissa fall inte kunnat utnyttja denna möjlighet eftersom
              de på grund av föräldraledighet inte har haft en tillräckligt
              hög inkomst närmast före studiernas början. Som anges i den nämnda
              propositionen om förstärkning av studiestödet avser regeringen
              att föreskriva att tid med föräldrapenning precis före studiernas
              början ska ses som överhoppningsbar tid.
            </seg>
            <seg n="06f4fde6">
              De förbättringar som regeringen har föreslagit med ikraftträdande
              den 1 januari 2006 beträffande de familjepolitiska stöden och
              tilläggsbidraget till studerande med barn gör att den ekonomiska
              situationen för studerande med barn förbättras avsevärt.
            </seg>
          </u>
          <note type="speaker" n="e57d2264">
            Anf. 23 AXEL DARVIK (fp):
          </note>
          <u who="axel_darvik_51b0b0" xml:id="i-7bed3d7c866c1c77-0" n="65f2f634">
            <seg n="d2067557">
              Fru talman! Jag vill tacka för svaret från förskole- och ungdomsministern
              samt ministern för vuxnas lärande och studiemedel.
            </seg>
            <seg n="9ccb8a52">
              Det var hennes dröm att få börja på gastronomiutbildningen. Sammanhållningen
              i klassen var väldigt bra. Man såg till att hjälpa varandra så
              att ingen hamnade efter. Det fanns en god atmosfär där man samarbetade
              och hade god sammanhållning. Ändå hade två lämnat klassen sedan
              de startade.
            </seg>
            <seg n="2684d96b">
              De hade samma dröm, de kände samma sammanhållning med sina klasskamrater
              och samma stöd från de andra studerande på utbildningen, men de
              var båda mammor med små barn, och de fick inte pengarna att gå
              ihop i slutet av månaden.
            </seg>
            <seg n="cfeebaba">
              Jag vill att även ensamstående mammor ska ha möjlighet att studera
              på den här typen av utbildningar. Som liberal vill jag att alla
              ska ha samma möjligheter. Det är en av de viktigaste principerna
              för oss liberaler, men också att en hög utbildningsnivå är avgörande
              för vårt lands framtida välstånd.
            </seg>
            <seg n="7f8ecb13">
              Därför blev jag lite ledsen och bekymrad när jag nyligen debatterade
              med socialdemokrater från riksdagens utbildningsutskott. Jag får
              höra sådant som att studenter inte är någon prioriterad grupp
              för regeringen och att den som hävdar att de nu har fått en tuff
              ekonomisk situation bluffar och är på gränsen till ohederlig i
              debatten. Det rörde alltså inte det här nya stödet, utan situationen
              som den ser ut i dag.
            </seg>
            <seg n="650b0e84">
              Var fjärde student har i dag barn. Närmare hälften jobbar samtidigt
              som de pluggar full tid, vilket brukar vara i snitt 37 timmar
              i veckan. Att jobba, plugga och samtidigt få tid för sina barn
              och uppfostra dem och umgås med dem går inte ihop.
            </seg>
            <seg n="d6c71b74">
              Föreningssparbanken visade förra året att den ekonomiska standarden
              för studenter generellt har minskat med 40 % på 15 år. I Sveriges
              förenade studentkårers budget för studerande kvinnor med barn
              ser man tydligt i snittbudgeten att det saknas mer än 1 600 kr
              varje månad. Det är pengar som man måste låna från någon generös
              släkting eller spara ihop på annat sätt.
            </seg>
            <seg n="dd4435c4">
              Vi är många liberaler som länge har drivit på för att man skulle
              kunna få förändringar av studiestödssystemet, särskilt för studerande
              med barn. Vi har väntat och väntat. Den som väntar på något gott
              väntar ju aldrig för länge. Äntligen har det kommit något, men
              det är alltför lite. Det täcker inte på långa vägar upp för det
              stora tapp som många studenter har gjort i inkomst.
            </seg>
            <seg n="7f67c355">
              Det som socialdemokraten Sören Wibe sade till mig i debatten
              i Umeå senast verkar det som om ministern nu omsätter i handling.
            </seg>
            <seg n="a849c544">
              Jag hoppas att det finns tid och möjlighet att ta studenternas
              problem på allvar och verkligen göra något så att man kan kompensera
              för det stora tapp som har varit.
            </seg>
          </u>
          <note type="speaker" n="0cf1aa12">
            Anf. 24 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-9" n="9a422d6f">
            <seg n="b09f71f7">
              Fru talman! Jag delar mycket av den inledande problembeskrivning
              som Axel Darvik gav när det gäller förutsättningarna för studerande
              med barn att studera. Därför har regeringen nyligen presenterat
              den proposition som innehåller tilläggsbidrag. Tvåbarnsmammor
              på den gastronomiska utbildningen skulle faktiskt få 1 050 kr
              i tillskott varje månad. Utöver det skulle de få 200 kr extra
              i barnbidrag. Det är naturligtvis välkomna pengar för den ensamstående
              mamma som studerar. Bostadsbidrag och underhållsstöd kanske också
              gynnar beroende på hennes levnadsvillkor.
            </seg>
            <seg n="71484df9">
              Jag tycker inte att man ska glömma bort att möjligheten till
              tilläggslån för den som har tjänat mer än 163 000 kr innan man
              börjar studera är 1 700 kr i månaden. Det är något som en stor
              majoritet inte utnyttjar. Många gör det inte därför att man inte
              vill skuldsätta sig alltför hårt. Det är sannolikt också därför
              som man i många fall väljer att arbeta mycket eller lite vid sidan
              om för att känna att möjligheten att betala tillbaka sitt studielån
              verkligen finns. Vilken lön man räknar med att få efter avslutade
              studier ser mycket olika ut.
            </seg>
            <seg n="b1bba885">
              Jag kan naturligtvis inte låta bli att ställa detta mot Folkpartiets
              förslag i en interpellationsdebatt som denna där Folkpartiet säger
              nej till tilläggsbidraget men inför 400 kr i tilläggsbidrag för
              alla, vilket skulle vara en förlustaffär för mamman på den gastronomiska
              utbildningen.
            </seg>
            <seg n="c35e8218">
              Om man dessutom tar det från studiemedelssystemet innebär det
              att pengarna räcker till 20 000 färre studenter. Det är också
              värt att reflektera och fundera över.
            </seg>
            <seg n="a4b3b59d">
              Möjligheten att ta tilläggslån i stället för tilläggsbidrag tycker
              jag är ett förslag som inte riktigt rimmar med de förutsättningar
              som studenterna har. Att kunna betala tillbaka sitt studielån
              är naturligtvis en ambition som många har, men att säga nej till
              tilläggsbidrag på 1 050 kr med den beskrivning som Axel Darvik
              själv gjorde framstår för mig som mycket märkligt.
            </seg>
          </u>
          <note type="speaker" n="b82da2e9">
            Anf. 25 AXEL DARVIK (fp):
          </note>
          <u who="axel_darvik_51b0b0" xml:id="i-7bed3d7c866c1c77-1" n="65f2f634">
            <seg n="62980a51">
              Fru talman! Jag vet inte varifrån ministern har fått uppgiften
              att Folkpartiet skulle vara emot det här förslaget. Tjänstemännen
              på Utbildningsdepartementet får nog läsa Folkpartiets motioner
              lite bättre.
            </seg>
            <seg n="349984f8">
              Rättvisa studiemedel heter motionen. Där står det tydligt att
              vi bifaller den ökning och det förslag som nu har kommit från
              regeringen.
            </seg>
            <seg n="760cc873">
              Om vi gör ett litet räkneexempel ser man ändå att summan av kardemumman,
              även om man har två barn, är att det fortfarande fattas betydande
              belopp för många studenter när månaden är slut.
            </seg>
            <seg n="4d6b8e22">
              Då får inga tänder gå sönder. Det får inte vara några hål som
              måste lagas eller sjukvårdskostnader som ska betalas extra. Då
              går inte ekonomin ihop. Det är den krassa verkligheten för många
              studerande i dag.
            </seg>
            <seg n="fc647b57">
              Då hamnar man ganska långt från de stora mål som man sätter upp
              för det utbildningsväsende vi har. Man kan inte leverera villkor
              som vanliga studenter klarar av att leva på.
            </seg>
            <seg n="d2f79257">
              Vi i Folkpartiet säger naturligtvis ja till förslaget, men vi
              vill också att det tilläggslån som finns ska kunna beviljas till
              studerande med barn. Tilläggslånet på 3 000 kr skulle kunna vara
              räddningsplankan just när tänderna måste lagas eller när sjukhusräkningar
              måste betalas.
            </seg>
            <seg n="ebc808b7">
              Förutom det vill vi höja totalbeloppet för alla studenter med
              400 kr per månad detta delvis som en kompensation för det stora
              tapp i ekonomisk standard som studenterna har drabbats av. Det
              beror ju också på hur man har skött bostadspolitiken, bostadsbidrag
              och så vidare. Det är naturligtvis flera system som samverkar
              och som har skapats på grund av den inställning som bland annat
              socialdemokraten Sören Wibe i riksdagens utbildningsutskott mycket
              tydligt gav uttryck för i debatten i Umeå nu senast.
            </seg>
            <seg n="d687b316">
              För Socialdemokraterna är studenter inte en prioriterad grupp.
              Om man som Föreningssparbanken, de förenade studentkårerna och
              flera kårer runtom i landet larmar om att studenterna har fått
              en tuff ekonomi bluffar man och är på gränsen till att vara ohederlig.
            </seg>
            <seg n="8cf7b288">
              Fru talman! Jag måste återigen säga att jag är ledsen och bekymrad
              över den här inställningen. Jag hade hoppats att en socialdemokratisk
              regering hade kunnat leverera någonting annat. Nu får vi hoppas
              att valet 2006 ger möjlighet till förändring.
            </seg>
          </u>
          <note type="speaker" n="4e339501">
            Anf. 26 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-10" n="9a422d6f">
            <seg n="fe553dab">
              Fru talman! Utan att förta budskapet vill jag ändå när det gäller
              Föreningssparbankens siffror säga att det är en ganska väsentlig
              skillnad mellan fyra veckors studiemedel eller en månads studiemedel.
              Det ska man ha med sig när man gör uträkningar. Om man får 7 000
              kr per fyra veckor och 7 700 kr per studiemånad är det en ganska
              stor skillnad. Men med det på något sätt inte sagt att studenterna
              skulle ha en överdrivet god ekonomi, det har i alla fall inte
              jag påstått.
            </seg>
            <seg n="5a8930b5">
              Att ta bort möjligheten till tilläggslån för alla, vilket var
              uppe till förslag, med motiveringen att man inför ett högre tilläggslån
              för studenter med barn tycker jag inte känns riktigt relevant.
              Det är inte bara studerande med barn som behöver laga hål i tänderna.
              Det finns också andra studerande som tidigare hade en högre inkomst
              och som i dag utnyttjar tilläggslånet.
            </seg>
            <seg n="dc4ba634">
              Axel Darvik kan ändå inte komma ifrån att om man ska höja ramen
              med 400 kr för alla och samtidigt dra ned på studiemedlen med
              200 miljoner kronor måste man fundera över: Av vilken anledning
              gör Folkpartiet en annan prognos än regeringen om att det skulle
              finnas färre studerande? De här pengarna skulle ha gått till 20
              000 studenter. 400 kr mer till alla innebär att man tar 200 miljoner
              kronor från studiemedelssystemet, och 20 000 studenter blir utan
              studiemedel.
            </seg>
            <seg n="08b66e47">
              Att ta bort den högre bidragsnivån för vuxna som läser på gymnasienivå
              och att ta bort rekryteringsbidraget gör ju den fördelningspolitiska
              profilen ganska intressant. Vuxna som studerar och står långt
              utanför arbetsmarknaden förlorar rätt mycket ekonomiskt. Om man
              inte ska ha möjlighet till den högre bidragsnivån som en första
              puff i ryggen för att åtminstone läsa på gymnasienivå innan man
              går vidare till fortsatta studier vore att gå i fel riktning.
              Det möjliggör inte att fler studerar. Snarare uppmuntrar det linjen
              att man som ung ska gå direkt från gymnasieskolan till högre studier
              innan man har vant sig vid en högre inkomst. Det är väldigt bekymmersamt
              att man glömmer bort den gruppen som redan har varit ute i arbetslivet.
              Jag skulle gärna vilja att Axel Darvik sade någonting om detta
              i sitt sista inlägg.
            </seg>
          </u>
          <note type="speaker" n="534080db">
            Anf. 27 AXEL DARVIK (fp):
          </note>
          <u who="axel_darvik_51b0b0" xml:id="i-7bed3d7c866c1c77-2" n="65f2f634">
            <seg n="0ddb7fd7">
              Fru talman! Rätt ska ju vara rätt. Tilläggslånet är ju definitivt
              inte till för alla i dag utan för dem som har haft en hög inkomst.
              De har möjlighet att få tilläggslån.
            </seg>
            <seg n="edbca9ca">
              Det är ingen hemlighet att Folkpartiet har en annorlunda högskolepolitik
              än vad regeringen har. Man har drivit igenom en mycket kraftig
              expansion av högskolan. Vi tycker också att man ska expandera
              högskolan men inte på bekostnad av kvaliteten. Kvaliteten i den
              högre utbildningen måste upprätthållas.
            </seg>
            <seg n="113b6f33">
              Därför säger vi: Vänta lite grann. Bygg inte ut för kraftigt.
              Fortsätt inte att minska antalet lärare. Fortsätt inte att minska
              kvaliteten i undervisningen, utan se till att man kan klara den
              så att inte Sverige får en andra klassens utbildning för sina
              studenter. Det är därför som vi har sagt nej till en så kraftig
              utbyggnad. Vi har dock varit med på ökningen av antalet platser.
              Det frigör också en del medel. Det som syns i budgeten är det
              som så att säga är under strecket när man har räknat samman plus
              och minus.
            </seg>
            <seg n="32bd28c0">
              För att kunna göra en offensiv satsning för att få fler som studerar
              och för att ta studenternas ekonomiska problem på djupaste allvar
              när det gäller bostadspolitik och studiestödspolitik föreslår
              vi 400 kr extra i totalbelopp och generösa villkor för studerande
              med barn.
            </seg>
            <seg n="137f05de">
              När det gäller de lite äldre hade vi ju ett förslag på riksdagens
              bord om att man skulle införa ett system med kompetenskonton.
              Det skulle kunna ha varit en oerhört viktig reform för att möjliggöra
              det livslånga lärandet. Dessa konton tömdes av regeringen så de
              finns inte längre. Jag tycker att det är mycket olyckligt. Det
              hade varit en viktig reform.
            </seg>
          </u>
          <note type="speaker" n="3396cf4f">
            Anf. 28 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-11" n="9a422d6f">
            <seg n="10b70c26">
              Fru talman! Propositionen om studiestöd som regeringen nu har
              lämnat till riksdagen innebär att 750 miljoner kronor tillförs
              studiestödssystemet. Det handlar både om möjlighet till tilläggbidrag
              för studerande med barn och om att ålderstrappan skjuts på framtiden
              med fem år, vilket innebär att äldre har möjlighet att studera.
              Det är inte detsamma som som Axel Darvik uttrycker det att pengarna
              från kompetenskontona försvinner, utan det handlar om att möjliggöra
              för alla äldre att studera.
            </seg>
            <seg n="9d6b06d1">
              Det är riktigt att tilläggslånet inte är till för alla, men det
              är till för alla med en årsinkomst över 163 000 kr oavsett om
              man har barn eller inte, beroende på de tidigare ekonomiska förutsättningarna.
              Med Folkpartiets förslag försvinner det för alla äldre som har
              tjänat mer än 163 000 kr, men som inte har barn att försörja.
            </seg>
            <seg n="1856e080">
              Avslutningsvis är det bara att konstatera att 400 kr mer i månaden
              säkert är välbehövligt, men att 20 000 färre får möjlighet att
              studera tycker jag är en beklagansvärd politik. Det är synd att
              Folkpartiet ångrar sitt deltagande i att bygga ut högskolan.
            </seg>
            <seg n="e78436de">
              Tilläggsbidrag för studerande med barn är väldigt välkommet,
              och det införs från den 1 januari 2006. Vad som kommer att hända
              framöver med studiemedelsystemet ser jag fram emot att diskutera
              och debattera med både Axel Darvik och många andra om.
            </seg>
          </u>
          <note n="512f7b95">
            Överläggningen var härmed avslutad.
          </note>
          <note n="cd51494d">
            7 § Svar på interpellation 2004/05:472 om politiska ungdomsförbund
          </note>
          <note type="speaker" n="81bfa141">
            Anf. 29 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-12" n="9a422d6f">
            <seg n="0d2abead">
              Fru talman! Birgitta Ohlsson har frågat om jag ämnar vidta åtgärder
              när det gäller bidragssystemet till politiska ungdomsorganisationer
              och om kontrollen av statsbidraget.
            </seg>
            <seg n="44559aeb">
              Jag har tidigare besvarat två skriftliga frågor som rörde bidragssystemet
              till ungdomsorganisationer och fusk med medlemsbidrag.
            </seg>
            <seg n="71bc4c72">
              Jag delar Birgitta Ohlssons åsikt att de politiska ungdomsförbunden
              är viktiga för skolning i politiskt arbete och att ungdomars engagemang
              i föreningslivet är mycket värdefullt för vårt samhälles utveckling.
              Jag vill också börja med att upprepa att regeringen ser mycket
              allvarligt på fusk och missbruk inom bidragssystemen.
            </seg>
            <seg n="3016154f">
              De statliga bidragen till ungdomsorganisationernas verksamhet
              är en viktig del av ungdomspolitiken. Syftet med statsbidraget
              är att stödja ungdomars egen och självständiga organisering så
              att de exempelvis får erfarenhet, inflytande, ansvar och möjlighet
              att växa och att bli aktiva samhällsmedborgare. De politiska ungdomsförbunden
              har sedan 1962 ansetts bedriva likvärdig verksamhet som övriga
              ungdomsorganisationer och har således haft samma villkor för statsbidrag.
            </seg>
            <seg n="33bd4626">
              Det kan finnas fördelar med ett mandatbaserat system som Birgitta
              Ohlsson föreslår. Som exempel kan nämnas att det är lätt att fördela
              bidraget, att systemet inte kräver någon ingående granskning och
              att det ger en större ekonomisk trygghet för mottagarna genom
              att bidraget är konstant under en fyraårsperiod. Nackdelar med
              ett sådant system är dels att det innebär ett avsteg från principen
              att samma villkor ska gälla för fördelningen av statsbidrag till
              samtliga ungdomsorganisationer, dels att man inte stöder ungdomars
              egen organisering. Vidare innebär det problem för de politiska
              ungdomsförbunden som inte har ett parti som är representerat i
              riksdagen. Jag vill hålla dörren öppen för dialog med ungdomsorganisationerna
              och Ungdomsstyrelsen före ett ställningstagande om ett eventuellt
              nytt system.
            </seg>
            <seg n="2c4239a8">
              Birgitta Ohlsson undrar även om jag avser att tillsätta en kommission
              med uppdrag att utreda det eventuella fusket med bidrag hos politiska
              ungdomsförbund och åtgärder för kontroll av de statsbidrag som
              utbetalas.
            </seg>
            <seg n="a7a6bcf5">
              Ungdomsstyrelsen är ansvarig myndighet när det gäller fördelningen
              av statsbidrag till ungdomsorganisationer. Ungdomsstyrelsen har
              därför ansvar för att följa upp och granska beslut om utbetalt
              stöd. Om bidrag har lämnats på grund av felaktiga uppgifter är
              det också Ungdomsstyrelsen som ska besluta om till exempel återbetalning.
            </seg>
            <seg n="8420ce96">
              Ungdomsstyrelsen håller för närvarande på att se över bidragssystemet
              och sina rutiner. Under våren 2004 genomfördes en rättslig översyn
              av statsbidragen till ungdomsorganisationer. Regeringen har också
              i det senaste regleringsbrevet gett Ungdomsstyrelsen i uppdrag
              att följa upp konsekvenserna av det nya systemet för statsbidrag
              till ungdomsorganisationerna. I detta uppdrag ingår bland annat
              att se över hur medlen fördelas i relation till statens mål och
              fördelningsbegreppen medlem, aktivitet och lokalavdelning. Uppdraget
              ska redovisas senast den 30 oktober i år. Under året kommer Ungdomsstyrelsen
              även att göra en fördjupad prövning av alla ungdomsorganisationer,
              vilken utförs vart tredje år.
            </seg>
            <seg n="8dd829a5">
              Innan en organisation kan få statsbidrag från Ungdomsstyrelsen
              ska underlaget granskas av en auktoriserad eller godkänd revisor.
              Revisorn ska följa en av Ungdomsstyrelsen upprättad checklista.
              Här ingår bland annat att granska att det faktiska medlemsantalet
              stämmer med den siffra om antal bidragsgrundande medlemmar som
              organisationen uppgett i ansökningshandlingen.
            </seg>
            <seg n="bab05fad">
              Riksrevisionen beslutade i mars att genomföra en granskning av
              Ungdomsstyrelsens beviljande av statsbidrag till ungdomsorganisationer.
              Riksrevisionen kommer att granska de generella regler som styr
              fördelningen av stöd och bidrag till alla 108 bidragsberättigade
              ungdomsorganisationer.
            </seg>
            <seg n="6d76a773">
              Jag är övertygad om att både Ungdomsstyrelsens och Riksrevisionens
              rapporter kommer att fungera som ett bra underlag för de beslut
              om framtida åtgärder som kan behövas.
            </seg>
          </u>
          <note type="speaker" n="f81e1b60">
            Anf. 30 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-71a3148b5ff2d7b7-0" n="0163ab43">
            <seg n="6e693615">
              Fru talman! Våren 2005 har hittills kantats av skandaler kring
              de politiska ungdomsförbunden. Både det socialdemokratiska ungdomsförbundet
              och Ung vänster har blivit ifrågasatta såväl av granskande medier
              som av åklagare och Ungdomsstyrelsen för att uppge uppblåsta medlemssiffror.
              En del SSU-distrikt har plötsligt gått från att ha haft 600 medlemmar
              på papperet till att vara nere i 200300 under väldigt kort tid.
            </seg>
            <seg n="91588ff5">
              Jag tycker att den här frågan är väldigt intressant att diskutera
              med ungdomsministern i och med att vi bägge två fram till ganska
              nyligen var aktiva i de politiska ungdomsförbunden. Jag var mellan
              1999 och 2002 ordförande för Liberala ungdomsförbundet, och ungdomsminister
              Lena Hallengren var dåvarande förbundssekreterare för SSU.
            </seg>
            <seg n="3a8c775b">
              Alla vi som har varit aktiva i de politiska ungdomsförbunden
              vet att skandalerna som har kommit upp är no big news . Har man
              varit aktiv vet man att många ungdomsförbund har haft uppblåsta
              siffror, så vårens skandaler är intet nytt på den fronten.
            </seg>
            <seg n="f81d2ec5">
              Jag håller med ungdomsministern om att ungdomsförbunden är en
              bra skola för att slussa vidare ungdomar. Det handlar ju om att
              se till att de är en länk för partierna till ungdomarna i politiken
              och att de också blir ett bra forum för dem som vill engagera
              sig i samhällsdebatten. Men då handlar det också om att se till
              att ungdomsförbunden blir trovärdiga bärare av ideal när det gäller
              demokrati. Problemet är nu att det som uppdagas i medierna gör
              att politikerföraktet breder ut sig ännu mera och att ungdomar
              skolas in i ett system som är väldigt skadligt.
            </seg>
            <seg n="c492e566">
              Man behöver inte vara lastgammal för att inse att det inte är
              första gången som det här händer. I början av 1990-talet hade
              vi samma skandaler. En del ungdomsförbund, däribland mitt eget,
              Liberala ungdomsförbundet, tog fasta på detta och tog inte emot
              statliga bidrag längre under ungefär tio års tid.
            </seg>
            <seg n="20dc7b41">
              Vi kunde se vad som hände i Norge under samma tid. Där ledde
              det hela till rättsprocesser. Ungdomsledare hamnade i fängelse
              till och med. Men Norge tog lärdom. Där införde man ett mandatbaserat
              system. Och jag tycker att ungdomsministern och den socialdemokratiska
              regeringen har goda chanser nu. Vi har ett problem, ett stort
              problem.
            </seg>
            <seg n="165789b2">
              I dag är det flera ungdomsförbundsledare i det socialdemokratiska
              ungdomsförbundet som har polisförhörts. Vi kunde läsa för några
              dagar sedan att Riksåklagaren stöder åklagarna i SSU:s förundersökning.
              Man förundersöker SSU på sju orter i landet. Det är åtalshot om
              bedrägeribrott som kan leda till åtal och dom.
            </seg>
            <seg n="cdc17617">
              Vi kunde också läsa på TT för några dagar sedan att myndigheten
              Ungdomsstyrelsen har blivit nekad medlemsveto för ungdomsförbunden.
              Och vi ser i rapport efter rapport hur medlemssiffrorna krymper.
              De stora genomgångar som både Ung vänster och SSU tycks göra nu
              visar att ungdomsförbunden ibland har blåst upp siffrorna till
              dubbla storleken. Det här är fullkomligt ohållbart.
            </seg>
            <seg n="806b709f">
              Jag tycker att regeringen och ungdomsministern har en ypperlig
              chans nu att göra nytt, att faktiskt göra någonting gott av det
              hela som har hänt.
            </seg>
            <seg n="7c6bcf4b">
              Vi i Folkpartiet har länge drivit det norska systemet med mandatbaserade
              bidrag. Jag undrar varför inte ungdomsministern kan tala klarspråk
              i den här frågan. Hon har, som sagt, bakgrund i ungdomspolitiken
              och måste ha mycket god kännedom om vad som har pågått. Jag tycker
              att det vore klarspråk om vi kunde få besked i dag om att Socialdemokraterna
              vill stödja detta.
            </seg>
            <seg n="60a2719e">
              Det är självklart i ett demokratiskt system att man inte ska
              kunna kontrollera människors politiska åsikter. Det vore hemskt
              om vi hade åsiktsregistrering. Men det gör också att det är helt
              omöjligt att kontrollera hur många som är medlemmar. Ett mandatbaserat
              system är det enda system som är tillräckligt fair och rättvist
              för att kunna klara sig.
            </seg>
            <seg n="95e273cd">
              Jag skulle som sagt vilja höra lite mer klarspråk från ungdomsministern
              i den frågan i debatten.
            </seg>
          </u>
          <note type="speaker" n="5198b821">
            Anf. 31 AXEL DARVIK (fp):
          </note>
          <u who="axel_darvik_51b0b0" xml:id="i-7bed3d7c866c1c77-3" n="65f2f634">
            <seg n="4cd600f7">
              Fru talman! Västra Götalands region är ett stort geografiskt
              område. Jag var ordförande för Liberala ungdomsförbundet i Västra
              Götaland fram till efter valet 2002. Många skolor skulle besökas
              i valkampanjer. Man hamnade inte särskilt sällan på bussar och
              tåg tillsammans med aktiva SSU-are. De beskrev i detalj hur de
              på ett raffinerat sätt lurade bidragssystemet på pengar. Det gav
              möjligheter att driva kampanjer som vi i Liberala ungdomsförbundet
              bara kunde drömma om att göra. Syrligt kunde i och för sig vara
              att medan den unga arbetarrörelsen vräkte sig på hotell med pressade
              rena lakan, sov kongressande ungliberaler på liggunderlag i gympasalar.
            </seg>
            <seg n="3852b0cc">
              De politiska ungdomsförbunden har en viktig roll för demokratin,
              att kunna stimulera till debatt som oftast är starkt ideologiskt
              präglad. Det ger möjlighet för många unga att engagera sig i ett
              föreningsliv och skapa vänner för livet. Ungdomsförbunden har
              också genom sin fria ställning en möjlighet att utöva en kontroll
              av moderpartierna, att se att man håller sig till de ideal och
              de ideologier som man ska vara trogen. Ska detta vara möjligt
              är det viktigt vilken moral och vilka ideal som präglar föreningarnas
              liv och de politiska ungdomsförbundens verksamhet.
            </seg>
            <seg n="1e98a69b">
              Så mycket har jag ändå hunnit lära mig som att med lik som travas
              på varandra i garderoben förlorar man snabbt sin frihet att kunna
              säga obekväma sanningar någonting som ibland måste kunna vara
              ungdomsförbundens roll.
            </seg>
            <seg n="796064d8">
              Ungdomsminister Lena Hallengren kan knappast vara ovetande om
              de problem som har funnits inom SSU. Det är en diger meritförteckning
              som jag har här framför mig: sju år i förbundsstyrelsen för SSU,
              ordförande för Kalmar läns SSU-distrikt och förbundssekreterare
              med högsta ansvar för ekonomi och verksamhet på tjänstemannanivå
              för SSU fram till valet 2002. Med de erfarenheterna och de kontakterna
              borde definitivt samma budskap som nådde mig på bussar och tåg
              i Västra Götaland även ha nått ungdomsministern.
            </seg>
            <seg n="b86ec92f">
              Jag måste ändå ställa frågan, fru talman, om det inte vore lämpligt
              att tillsätta en kommission, med tanke på just den meritförteckning
              som ungdomsministern har, som oberoende granskar detta. Nu är
              det så att ungdomsministern är den som har ansvaret för den statliga
              myndigheten Ungdomsstyrelsen, som är satt att övervaka detta,
              och förslag därifrån kommer ju att hamna på Lena Hallengrens bord.
            </seg>
            <seg n="fa7cad38">
              Att någonting måste göras som omöjliggör fusket är oerhört viktigt.
              I dag är den enda kontroll som finns i form av medlemmar som på
              grund av falangstilen sladdrar till varandra i pressen.
            </seg>
            <seg n="53a4f27c">
              I Västra Götaland drev Folkpartiet igenom ett mandatbaserat stöd,
              då med Socialdemokraterna som ett av de partier som stödde förslaget.
              Jag hoppas, mot bakgrund av det som vi har sett i medier där socialdemokratiska
              ungdomsförbundets representanter har fått schavottera, att vi
              nu kan göra samma sak även här i Sveriges riksdag.
            </seg>
          </u>
          <note type="speaker" n="fa887fb3">
            Anf. 32 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-13" n="9a422d6f">
            <seg n="791ff200">
              Fru talman! Frågan om mandatbaserade stöd tycker jag att vi ska
              göra precis så stor och så viktig som den är. Det handlar ju om
              att skilja ut politiska ungdomsförbund från andra ungdomsorganisationer,
              och som jag sade i mitt interpellationssvar har samtliga ungdomsorganisationer
              sedan 1962 omfattats av samma regler, förväntats lämna samma ärliga
              uppgifter och förväntats förhålla sig på samma sätt till de statliga
              mål som är uppsatta.
            </seg>
            <seg n="18affe26">
              Att skilja ut de politiska ungdomsförbunden är så klart en tydlig
              markering som jag, återigen, kan se både för- och nackdelar med.
              Det har ju, som både Birgitta Ohlsson och Axel Darvik väl känner
              till, inte funnits någon riksdagsmajoritet för mandatbaserade
              stöd på många år. I så fall hade det sannolikt skett en förändring
              tidigare. Det kanske är nya besked nu, att det finns en riksdagsmajoritet
              för frågan i dag. Det är klart att då är frågan betydligt enklare.
            </seg>
            <seg n="19aa90a6">
              Jag ser ändå frågan som ganska komplex. Ska vi skilja ut de politiska
              ungdomsförbunden och säga att de ska få statsbidrag för sin verksamhet
              på andra meriter? Vad händer med de politiska ungdomsförbund som
              inte har ett parti i riksdagen? Miljöpartiet är ju ett exempel,
              som för 20 år sedan inte hade sitt parti representerat i riksdagen.
              Ska man då stå helt utan stöd? Ska de politiska ungdomsförbunden
              inte få ett bidrag som står i proportion till den verksamhetsomfattning
              som de presterar?
            </seg>
            <seg n="af3cfce6">
              Jag säger inte att frågan är given. Jag säger att det är en ganska
              komplex fråga. Mot bakgrund av allt det som har hänt i politiska
              ungdomsförbund tycker jag inte att det är givet att situationen
              bara skulle förändras. Men det är klart att frågan har övervägts,
              av mig och av många andra precis som av Birgitta Ohlsson och Axel
              Darvik. Ungdomsstyrelsen gör ju redan i dag såväl granskningar
              som uppföljningar. När det gäller det regleringsbrev som Ungdomsstyrelsen
              fick inför 2005 ska man göra en översyn av bidragssystem. Man
              ska också se över begreppen medlem, aktivitet och lokalavdelning,
              vilket är väsentligt.
            </seg>
            <seg n="2082870d">
              Ungdomsstyrelsen hade tidigare aktivitetsstöd som grund för bidragssystemet,
              så det har ju skett en förändring mot att ha det medlemsbaserat.
              Att aktivitetsstödet inte var det allra enklaste, klokaste och
              smartaste sättet att fördela statsbidrag till nationella ungdomsorganisationer
              på kan nog många av dem som var med på den tiden, vilket ju flera
              av oss var, intyga. Det var också ett ganska komplext och administrativt
              krångligt system som ställde mycket stora krav på administrativa
              rutiner hos samtliga ungdomsorganisationer.
            </seg>
            <seg n="49e2a17f">
              Jag vet att LSU, Landsrådet för Sveriges ungdomsorganisationer,
              är mycket kritiskt inställt till att skilja ut de politiska ungdomsorganisationerna.
              Jag är inte lika skeptisk till det. Jag kan återigen se många
              fördelar och har övervägt möjligheten att ge Ungdomsstyrelsen
              ett uppdrag att i samband med den översyn som görs till och med
              den sista oktober granska samtliga politiska ungdomsförbund och
              också föra samtal med samtliga politiska ungdomsförbund när det
              gäller det nuvarande statsbidragssystemet och återkomma till regeringen
              med förslag på förändringar som, utifrån de samtalen och granskningarna,
              skulle vara värda att genomföra.
            </seg>
          </u>
          <note type="speaker" n="341912a5">
            Anf. 33 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-67d5c3f7de277e36-0" n="0163ab43" next="i-af16a91525694089-0">
            <seg n="c95fcf93">
              Fru talman! Det är intressant att ungdomsminister Lena Hallengren
              hela tiden undviker att svara på frågan om vad hennes egen roll
              är i detta medlemsbidragsfusk. Som Axel Darvik redogjorde för
              har ju ungdomsministern haft positioner på i praktiken alla nivåer
              i det socialdemokratiska ungdomsförbundet. Du måste ju ha känt
              till detta, som har pågått så pass länge. Vi som har varit aktiva
              i ungdomsförbund på den borgerliga kanten har ganska ofta hört
              SSU:are ogenerat tala om det fusk som finns, att hundar skrivs
              in i registren, kaktusar och allt möjligt, och att de finns en
              press från äldre medlemmar på att pressa upp siffrorna, för annars
              får man inte bidrag. Det är ju ingenting som är nytt. Det här
              är någonting som vi har vetat om oerhört länge, ett system som
              har funnits sedan decennier tillbaka.
            </seg>
            <seg n="2d4f6679">
              Jag vill att ungdomsministern faktiskt tydligt redovisar sin
              egen roll i det hela med tanke på att du har varit aktiv både
              i det omdiskuterade Kalmardistriktet i SSU och också suttit på
              allra högsta nivå som förbundssekreterare med kontroll över systemet.
              Det kan inte vara så att du nu plötsligt får höra om det här när
              det är så allmänt känt bland många av oss andra. Där vill jag
              ha ett konkret svar från ungdomsministerns sida.
            </seg>
            <seg n="5fa317d4">
              Det som ungdomsministern tar upp är också att en del politiska
              ungdomsorganisationer inte har moderpartier i riksdagen. Jag tror
              att man skulle kunna lösa det ganska smidigt ändå. Det kan handla
              om att man kan söka andra, specialdestinerade, bidrag. I dag är
              det exempelvis flera av ungdomsförbunden som söker pengar för
              internationell verksamhet via organisationen Forum Syd, som är
              en paraplyorganisation för internationella aktiviteter. Jag tror
              säkert också där att man, via Allmänna arvsfonden och andra stora
              statliga fonder, kan uppmärksamma speciella projekt så att även
              de organisationer som står utanför riksdagen kan få stöd för dem.
              Så det tror jag inte är det stora problemet.
            </seg>
            <seg n="04e805e2">
              Jag tror inte heller att vi ska gå tillbaka till ett aktivitetsstöd
              igen. Då blir det också en fuskmentalitet som kan pressa på. Det
              är väldigt lätt att ett ungdomsförbund, om de måste komma upp
              i 30 deltagare i en aktivitet, ser till att det skrivs till extra
              namn för att nå det antalet. Den formen av specialräkning tror
              jag också att vi ska försöka blicka bort från.
            </seg>
            <seg n="87b80836">
              Det intressanta är ju att se att många landsting runtom i Sverige
              faktiskt har ändrat systemet. Västra Götaland är ett exempel,
              men det finns även andra. Det fungerar väldigt bra och smidigt.
              Vi ser att det är en modell som accepteras av ungdomsförbunden
              men som framför allt är transparent på ett annat sätt än dagens.
              Där behöver vi inte bekymra oss om att sitta och diskutera i detalj
              eller misstänkliggöra varandra.
            </seg>
            <seg n="94354866">
              Avslutningsvis, förutom att ungdomsministern själv bör redovisa
              detta vad du visste när du var förbundssekreterare för SSU vill
              jag fråga: Är du inte mer bekymrad än vad du antyder? Alla av
              oss vet ju att de politiska ungdomsförbunden är fantastiska på
              att sprida kunskap och information och på att skapa livslånga
              aktivister och idealister. Men man får en bitter eftersmak när
              man får läsa om skandaler varje dag i tidningen. Jag tycker att
              det är anmärkningsvärt att ungdomsministern inte verkar mer upprörd
              över detta. I dag kunde man som sagt läsa i tidningen att flera
              i SSU:s ledning genomgår polisförhör. Vi får höra att riksåklagaren
              utreder frågan. Det här handlar om korruptionsbrott på hög nivå,
              bedrägeriåtal och annat. Det drar ju ett löjets skimmer över alla
              oss som tycker att ungdomar ska hålla på med idealism och inte
              med fusk. Jag vill att ungdomsministern tydligare tar avstånd
              från detta.
            </seg>
          </u>
          <note n="bcd27a94">
            Anf. 34 TREDJE VICE TALMANNEN:
          </note>
          <u who="birgitta_ohlsson_f9ae1b" xml:id="i-af16a91525694089-0" n="0163ab43" prev="i-67d5c3f7de277e36-0">
            <seg n="4191110d">
              Innan jag släpper upp nästa talare vill jag erinra om att debatten
              handlar om det som statsrådet avser att göra i sin roll som statsråd.
              Den förväntas alltså inte handla om det som statsrådet har gjort
              före sin tid som statsråd.
            </seg>
          </u>
          <note type="speaker" n="549c8ed6">
            Anf. 35 AXEL DARVIK (fp):
          </note>
          <u who="axel_darvik_51b0b0" xml:id="i-7bed3d7c866c1c77-4" n="65f2f634">
            <seg n="547b37d9">
              Fru talman! Alla högstadieelever får i samhällskunskapsböckerna
              läsa att riksdagens ansvar är att granska regeringen. Därför är
              det ju inte ointressant vad statsrådet har för kunskaper och erfarenheter
              med sig i bagaget från tidigare och vad hon vetat om, och också
              vet nu, i sin roll som statsråd under två år, sedan valet. Det
              är inte ointressant att få reda på vad hon har vetat om fusket
              inom SSU. Statsrådet är ju ansvarigt för just de här frågorna.
            </seg>
            <seg n="7185240f">
              Därför tycker jag definitivt att dessa frågor är berättigade,
              och jag måste säga att jag är lite bekymrad när jag hör antydningar
              om samtal och så vidare. I så fall hoppas jag att det finns lite
              större allvar inför det här problemet. Pratar man om politikerförakt
              är ju det här definitivt en rejäl vedklabbe in i den brasan, och
              jag tror inte att någon att oss har ett intresse av att slänga
              fler pinnar på den elden.
            </seg>
            <seg n="0cbe985b">
              Det skulle inte finnas någon majoritet i riksdagen för ett mandatbaserat
              system ja, det har ju inte prövats. Om statsrådet är villigt att
              från sin sida lägga fram ett sådant förslag tror jag inte det
              skulle vara särskilt svårt att vinna kammarens gillande för ett
              sådant.
            </seg>
            <seg n="81827515">
              Avslutningsvis skulle jag också vilja fråga: Vad är den stora
              skillnaden mellan socialdemokrater här i Sveriges riksdag och
              socialdemokrater i Västra Götalands län? Det som är omöjligt här
              verkar ju vara fullt möjligt där, och det ger justa spelvillkor
              för alla politiska ungdomsförbund, något som jag tror att vi båda
              vill ha.
            </seg>
          </u>
          <note type="speaker" n="c4ea06ee">
            Anf. 36 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-14" n="9a422d6f">
            <seg n="af5b4060">
              Fru talman! Till Birgitta Ohlssons och Axel Darviks besvikelse
              tänker jag ändå säga att dagens SSU måste ta ansvar för dagens
              SSU. Att skriva in en medlem kräver ett personnummer, vilket varken
              hundar, katter eller kaktusar har såvitt jag vet. Men om inte
              Birgitta Ohlsson eller Axel Darvik tror att jag känner mig bekymrad
              är det naturligtvis väldigt fel. Om ni inte tror att det är med
              stor sorg som jag tittar på en ungdomsorganisation, jag skulle
              kunna titta på vilket politiskt ungdomsförbund som helst, och
              ser politiska strider splittra en organisation så mycket tror
              ni också väldigt fel.
            </seg>
            <seg n="e426ecb5">
              Men det finns fördelar, och det finns väldigt tydliga nackdelar
              när det gäller det mandatbaserade systemet. Jag är väl medveten
              om att det finns mandatstöd i vissa landsting och regioner och
              att det finns medlemsbaserade i andra. Det finns ytterligare andra
              som bibehåller det system som vi nu är rätt överens om inte är
              särskilt lyckosamt, nämligen de som är aktivitetsstyrda. Man rapporterar
              in kurser och mycket annat.
            </seg>
            <seg n="0d96d825">
              Jag var själv engagerad i den frågan under min tidigare tid som
              ungdomsdistriktsaktiv och fick också då höra att det är klart
              att det finns fördelar och att det finns nackdelar. Och frågan
              måste prövas av riksdagen. Och såvitt jag vet finns det hittills
              ingen politisk majoritet.
            </seg>
            <seg n="08e1c22f">
              Men som jag tidigare nämnde i mitt svar har jag tittat på möjligheterna
              att öppna dörren för ett mandatbaserat system i samband med den
              översyn som Ungdomsstyrelsen nu gör. Jag menar nämligen att om
              det skulle ske en förändring i denna fråga kräver det ett ganska
              ordentligt och genomarbetat underlag till regeringen och till
              riksdagen. Ungdomsstyrelsen håller redan på att göra en översyn
              av statsbidragssystemet som man ska återkomma med den sista oktober.
              Man ser över begreppen medlem, aktivitet och lokalavdelning. Och
              i samband med det, i enlighet med Birgitta Ohlssons interpellation,
              ska man kunna granska samtliga politiska ungdomsförbund och också
              föra samtal med samtliga politiska ungdomsförbund för att lyssna
              in vad synpunkterna är på nuvarande statsbidragssystem och också
              återkomma med förslag på eventuella förändringar som skulle kunna
              innebära det som politiska ungdomsförbund skulle tycka var en
              bättre situation. Jag har inga problem att ge ett sådant uppdrag.
            </seg>
            <seg n="bf5949ff">
              Men jag tycker att vi, om vi ska föra en seriös debatt, ska vara
              medvetna om att det faktiskt finns tydliga för- och nackdelar
              och att det är ett tydligt avbrott mot den ungdomspolitik som
              har bedrivits sedan 1962 där man säger att politiska ungdomsförbund
              ska klara av att redovisa verksamhet, aktiviteter, kurser och
              så vidare på samma villkor som alla andra gör.
            </seg>
          </u>
          <note type="speaker" n="2d0c1f80">
            Anf. 37 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-71a3148b5ff2d7b7-1" n="0163ab43">
            <seg n="a13891c2">
              Fru talman! Jag tycker att det är bra att vi efter denna debatt
              faktiskt kan gå vidare på något sätt. Det är intressant att ungdomsministern
              vill diskutera frågan vidare. Och jag kan säga att det inte är
              någon ny sak eftersom vi har gjort det i ungdomsförbunden under
              hela 90-talet. Det har varit möten med de politiska ungdomsförbunden
              tillsammans med andra organisationer, och frågan har varit uppe
              på agendan. Så det är inte första gången som den diskuteras.
            </seg>
            <seg n="41be0c66">
              Jag tycker att vi överlag i denna diskussion också ska betänka
              vilka kriterier som gör att ungdomsorganisationer får pengar från
              staten. Vi har tidigare haft uppe fall av exempelvis Revolutionär
              kommunistisk ungdom som är våldshyllande. Sådana organisationer
              ska absolut inte i ett system kunna få pengar av staten då de
              inte främjar demokrati och frihet.
            </seg>
            <seg n="285584ba">
              Jag tycker att det vore väldigt positivt om ungdomsministern,
              som är villig att fördjupa sig i frågan, kan göra en studieresa
              till Norge och träffa de ministrar som har varit aktiva i detta
              system och kanske också närmare studera Västra Götalandsexemplet
              och andra där det faktiskt finns landsting och regioner i Sverige
              som har testat systemet och där det också har varit framgångsrikt,
              så att vi seriöst kan gå vidare.
            </seg>
            <seg n="ac8a4b5a">
              Den fråga som vi inte har tagit upp så mycket i dag gäller diskussionen
              om en fristående kommission för att granska det fusk som har varit
              med bidrag hos de politiska ungdomsförbunden. Den frågan får vi
              väl debattera längre fram. Men jag hoppas att det inte från någons
              håll bara blir något slags läpparnas bekännelser och att vi begraver
              frågan igen. Fusket lär ju fortsätta om man inte går till botten
              med det. Och jag tror, från Folkpartiets sida, att detta kan bli
              ett positivt avstamp om vi väljer att gå över på den mandatbaserade
              linjen.
            </seg>
            <seg n="93801b0d">
              Men gör gärna en studieresa till Norge för att se hur systemet
              där har genomförts. Vi ska också komma ihåg att det där var flera
              ungdomsledare som hamnade i fängelse på grund av det utbredda
              fusk som fanns. Just nu kan vi se samma situation i Sverige, att
              ungdomar som har hållit på med fusk riskerar att gå samma väg,
              och det vore ju sorgligt.
            </seg>
          </u>
          <note type="speaker" n="e897a74d">
            Anf. 38 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3752ff09261c450e-15" n="9a422d6f">
            <seg n="81a74a09">
              Fru talman! Jag ska avsluta med att säga att det finns för- och
              nackdelar. Jag tror att vi skulle kunna radda upp dem tillsammans
              och vara rätt överens om dessa för- och nackdelar. Men jag tycker
              att det måste vara Ungdomsstyrelsen som myndighet som granskar
              de politiska ungdomsförbunden och för samtal med de politiska
              ungdomsförbunden för att återkomma till regeringen och i förlängningen
              till riksdagen med förslag på eventuella förändringar. Även om
              debatten inte har slutat i något annat än det, tycker jag att
              det är ett viktigt steg framåt.
            </seg>
          </u>
          <note n="512f7b95">
            Överläggningen var härmed avslutad.
          </note>
          <note n="df8fa50e">
            8 § Svar på interpellation 2004/05:486 om samverkan mellan skolan
            och religiösa samfund
          </note>
          <note type="speaker" n="c567c835">
            Anf. 39 Statsrådet IBRAHIM BAYLAN (s):
          </note>
          <u who="minister_id" xml:id="i-3752ff09261c450e-16" n="8c1ffde8">
            <seg n="eee8f9b8">
              Fru talman! Inger Davidson har frågat vilka åtgärder jag avser
              att vidta för att garantera att samarbete mellan skolor och religiösa
              samfund ska vara möjligt även i fortsättningen.
            </seg>
            <seg n="691ac23c">
              Som minister får jag, vilket är väl känt, inte kommentera enskilda
              ärenden. Därför går jag inte närmare in på det fall i Örkelljunga
              kommun som tas upp i interpellationen. Jag kan blott konstatera
              att detta anmälningsärende hos Statens skolverk för närvarande
              inte är helt avslutat. I övrigt rör mina kommentarer de principer
              som måste vara vägledande vid samverkan mellan skolan och religiösa
              samfund.
            </seg>
            <seg n="762dadd4">
              I problemsituationer kan ett samarbete mellan skolan och andra
              utomstående instanser och organisationer bidra till goda lösningar.
              Det finns flera exempel på sådant samarbete mellan skola och polis,
              socialtjänst, kyrka, lokala föreningar etcetera, som har hjälpt
              till att bryta negativa trender och förebygga våld och brottslighet.
            </seg>
            <seg n="49895988">
              Läroplanerna slår fast att undervisningen i skolan ska vara icke-konfessionell.
              Enligt Inger Davidson är dock frågan om vad som menas med icke-konfessionell
              undervisning inte helt oproblematisk.
            </seg>
            <seg n="e3d38855">
              Enligt läroplanerna ska undervisningen vara saklig och allsidig.
              Det betonas att alla föräldrar med samma förtroende ska kunna
              skicka sina barn till skolan, förvissade om att de inte blir ensidigt
              påverkade till förmån för den ena eller andra åskådningen. Det
              är just detta som är själva utgångspunkten för att bedöma innebörden
              i begreppet icke-konfessionell undervisning.
            </seg>
            <seg n="6f439ad3">
              I en mångkulturell skola är det av särskild vikt att elever från
              olika traditioner och kulturer bemöts med respekt för vars och
              ens egenart. Olika trosuppfattningar ska behandlas sakligt och
              med respekt. Skolan måste vara öppen för skilda uppfattningar,
              hävda de grundläggande värden som anges i skollagen och läroplanerna
              samt klart ta avstånd från det som strider mot dessa värden. Undervisningen
              får med andra ord inte i något som helst avseende vara indoktrinerande
              eller tendentiös.
            </seg>
            <seg n="e05de46e">
              Om detta får ingen oklarhet råda. Föräldrar måste kunna lita
              på att skolans undervisning är saklig och allsidig, liksom på
              att deras barn bemöts med förståelse, respekt och tolerans. Skolan
              måste självfallet utforma verksamheten så att varje elev kan delta
              och göra självständiga ställningstaganden. Verksamheten i skolan
              får inte utformas så att eleverna utsätts för påverkan, ägnad
              att få dem att anamma en viss religiös trosuppfattning.
            </seg>
            <seg n="280cf59c">
              Inger Davidson anser det naturligt att ta till vara de religiösa
              samfundens kunskaper i skolan. Som exempel nämns att en präst
              eller imam fungerar som resursperson för lärare och elever, kompletterar
              kuratorer och skolpsykologer eller ingår i en skolas krishanteringsgrupp.
              Hon framhåller därvid att företrädarna för samfunden inte ska
              bedriva missionerande verksamhet i skolan.
            </seg>
            <seg n="c11acf0b">
              Inger Davidson hävdar att när en präst eller imam ingår i en
              krishanteringsgrupp eller deltar i rastverksamhet kan detta knappast
              anses utgöra otillbörlig påverkan.
            </seg>
            <seg n="02d3de7f">
              Fullt så enkel är emellertid inte frågan om vad som kan anses
              vara otillbörlig påverkan. Det är viktigt att slå fast att själva
              deltagandet i en viss aktivitet i sig inte är den avgörande faktorn,
              utan frågan gäller hur personen i fråga förvaltar förtroendet
              att få delta och medverka i skolans verksamhet, det vill säga
              främst hur deltagandet utformas.
            </seg>
            <seg n="17bd9702">
              Läroplanernas allmänna mål och värdegrund gäller utan inskränkning
              för all undervisning inom det offentliga skolväsendet. Läroplanerna
              ska styra skolans verksamhet i dess helhet. Det innebär att värdegrunden
              ska genomsyra all verksamhet i skolan. Därför är det viktigt att
              företrädare för religiösa samfund som samarbetar med skolan har
              oomtvistlig förmåga och vilja att skilja på skolans verksamhet
              och samfundets verksamhet. Skolan är en gemensam plats där alla
              barn ska få en likvärdig utbildning och känna trygghet. Därför
              måste skolan utforma verksamheten så att varje elev kan delta
              utan risk för indirekt eller direkt diskriminering på grund av
              nationellt eller etniskt ursprung eller religiös tillhörighet.
            </seg>
            <seg n="7a6963b5">
              När det gäller frågan om det är lämpligt att en företrädare för
              ett visst religiöst samfund ska tillåtas komplettera en kurator
              eller skolpsykolog, får denna avgöras från fall till fall. Bedömningen
              kan inte bara ske mot bakgrund av vederbörandes personliga egenskaper,
              utan måste även beakta personens professionella kompetens samt
              elevens/elevernas kulturella och religiösa bakgrund. Skolan ska
              bidra till att alla elever med olika traditioner och med olikartad
              kulturell bakgrund kan förstå och respektera varandra och varandras
              värderingar.
            </seg>
            <seg n="13eebfd4">
              Mot denna bakgrund ser jag inte något behov av ytterligare klarlägganden.
            </seg>
          </u>
          <note type="speaker" n="848f8f4a">
            Anf. 40 INGER DAVIDSON (kd):
          </note>
          <u who="unknown" xml:id="i-3752ff09261c450e-17" n="19db5b9a">
            <seg n="772ec809">
              Fru talman! Men det gör nog jag. Svaret var långt, och jag vill
              tacka för svaret. Men jag vet inte om jag blev så mycket klokare.
            </seg>
            <seg n="fae43360">
              Det här är en viktig principiell fråga. Det handlar inte bara
              om Örkelljunga, även om jag tog det som exempel, utan detta berör
              många människor i och utanför skolans värld.
            </seg>
            <seg n="6dc15393">
              Vill vi att vår svenska skola ska vara kliniskt ren från all
              kontakt med religiösa samfund utom möjligen i problem- och krissituationer,
              eller är det tvärtom naturligt med ett närmare samarbete som bygger
              på respekt från båda parters sida?
            </seg>
            <seg n="3a10d846">
              Att en präst som är tydlig med sin egen tro och livsåskådning
              deltar i krisgrupper eller mobbningsförebyggande verksamhet eller
              som samtalspartner för lärare och elever innebär, som jag ser
              det, inte att undervisningen i skolan kan betraktas som konfessionell.
              I så fall måste slutsatsen bli att var och en som har en uttalad
              livsåskådning borde utestängas från skolan.
            </seg>
            <seg n="deb7a9b0">
              Många skolor har i dag ett organiserat samarbete med Svenska
              kyrkan eller något annat trossamfund. Det är ett samarbete som
              läggs upp utifrån skolans önskemål och som därför ser lite olika
              ut. Det är rektor som fattar beslutet. Det här är ingenting som
              sker på lösa boliner. Vid Umeå universitet finns det till och
              med en 10-poängskurs i skolkyrkoarbete. De som arbetar i skolorna
              känner stor uppskattning från skolledning, lärare och elever enligt
              en undersökning som nyligen har genomförts av Sveriges kristna
              råd. Men det har också vid några tillfällen förekommit att en
              lärare eller förälder anmäler den här kontakten mellan kyrkan
              och skolan till Skolverket just med hänvisning till att skolans
              undervisning ska vara icke-konfessionell.
            </seg>
            <seg n="3db2baba">
              Skolverket har hittills varit ganska svävande i sina svar. Därför
              är det viktigt med ett tydligt besked här i dag från skolministern
              om vad som gäller. De många människor som är inblandade ska inte
              behöva bli ifrågasatta på osaklig grund.
            </seg>
            <seg n="01caea27">
              Problemet i våra skolor i dag är inte att det finns för många
              vuxna där, utan problemet är att det oftast inte finns någon vuxen
              alls som har tid att ta sig an elevernas behov av kontakt eller
              någon som lyssnar på dem.
            </seg>
            <seg n="2652d5ad">
              Inte minst därför har många skolor sett det som en resurs att
              samverka med kyrkan. De har till och med fått Wärnerssonpengar
              för att göra det. Men om det ska vara möjligt överallt är det
              viktigt att det är klart utsagt att det är tillåtet. Att det ska
              ställas krav på hur arbetet läggs upp och att all kontakt ska
              ske med respekt för elevernas integritet, oavsett religionstillhörighet,
              är en självklarhet. Men det är, som jag ser det, upp till skolans
              rektor att bedöma om samarbetet fungerar så. Det gäller för övrigt
              alla utomstående som i olika sammanhang medverkar i skolan.
            </seg>
            <seg n="feb752a1">
              Att det kan begås misstag och till och med göras övertramp när
              utomstående samverkar med skolan har vi nyligen sett exempel på.
              Men jag tror inte att skolministern skulle vara beredd att ifrågasätta
              eller till och med förbjuda allt samarbete med till exempel Dramatiska
              institutet eller någon lokal teatergrupp, inte ens på grund av
              det som barnen i en Nackaskola för ett tag sedan utsattes för
              och som rörde upp väldigt mycket ilska. Att då ifrågasätta en
              verksamhet som alla inblandade ser positivt på skulle, som jag
              ser det, vara mycket märkligt.
            </seg>
            <seg n="27aa9768">
              Min tydliga fråga är: Anser skolministern att skolans undervisning
              ska betraktas som konfessionell om en präst från Svenska kyrkan
              eller från något annat trossamfund i någon form deltar i skolans
              verksamhet?
            </seg>
          </u>
          <note type="speaker" n="9a7a2ec6">
            Anf. 41 Statsrådet IBRAHIM BAYLAN (s):
          </note>
          <u who="minister_id" xml:id="i-3752ff09261c450e-18" n="8c1ffde8">
            <seg n="3df0f003">
              Fru talman! Som jag sade i mitt svar är naturligtvis inte samarbetet
              i sig det som är avgörande för om det är konfessionellt eller
              inte, utan det gäller innehållet. Mig veterligt är det i dag fullt
              möjligt jag har också själv sett konkreta exempel, inte minst
              i samband med den stora kris som vårt land genomgick i början
              av det här året med ett konkret samarbete mellan religiösa samfund
              och skolan, så jag ser att det både är öppet och i många fall
              kan vara väldigt positivt.
            </seg>
            <seg n="28fa70d9">
              Det jag klart vill säga är att det här samarbetet och det ansvar
              som åligger skolan naturligtvis ska vara tydliga: Det får inte
              vara en otillbörlig påverkan eller för den delen vara så att det
              för in undervisningen på konfessionell grund. Om detta tror jag
              att vi i grunden är ganska eniga.
            </seg>
            <seg n="48d03da1">
              Skolverksamheten kan vinna väldigt mycket på att skolan kan samarbeta
              med andra parter. Religiösa samfund, föreningar eller för den
              delen teatergrupper kan i många fall höja kvaliteten på utbildningen.
              Om detta kan vi också vara överens.
            </seg>
            <seg n="c4b0d651">
              När det gäller vuxna i skolan har, precis som Inger Davidson
              säger, en del av regeringens politik just handlat om att göra
              det möjligt för skolan att anställa fler lärare och andra specialister
              i skolan just därför att vi tror att det höjer kvaliteten på utbildningen.
            </seg>
            <seg n="0af0e8cc">
              För detta ändamål har riksdagen avsatt medel. Detta har också
              gett väldigt goda resultat. Den senaste undersökningen visar att
              12 000 fler vuxna, lärare och andra specialister, på tre läsår
              har anställts i skolan. Det är en väldigt kraftfull satsning.
            </seg>
            <seg n="e7dfe10b">
              Jag tror inte att vi i grunden är oense om detta. Jag tror att
              det är naturligt att det ska vara upp till varje skola att se
              om man ska ha ett samarbete. Och jag tror att det är väldigt viktigt
              att föräldrarna kan känna sig trygga med sina barns integritet,
              med att barnen inte på ett otillbörligt sätt påverkas, för nog
              kan det precis som Inger Davidson säger också finnas exempel på
              övertramp. Då är det viktigt att framhålla att det är skolans
              ansvar att se till att barnen har en trygg miljö och att barnen
              får en allsidig och objektiv undervisning.
            </seg>
          </u>
          <note type="speaker" n="f106b957">
            Anf. 42 INGER DAVIDSON (kd):
          </note>
          <u who="unknown" xml:id="i-3752ff09261c450e-19" n="19db5b9a">
            <seg n="58a2f630">
              Fru talman! Jag känner mig ändå inte helt säker på vad skolministern
              menar. Jag har uppfattat att i krissituationer är det helt okej
              att skolan samverkar med kyrkan, tar dit en präst och så vidare.
            </seg>
            <seg n="5900bc24">
              Innehållet i samarbetet är avgörande. Ja, det är självklart.
              Så har det alltid varit. Skolan och skolprästen gör upp om vad
              som ska gälla, hur han eller hon ska medverka i de olika rastverksamheterna
              eller som resurs för lärarna eller vad det nu kan vara.
            </seg>
            <seg n="d647eac5">
              Skolministern går ändå lite grann som katten kring het gröt.
              Min fråga är om jag ska uppfatta det som sägs så att det är upp
              till varje rektor att bedöma om han kan ta in en skolpräst på
              skolan och att han lugnt kan göra det i förvissning om att det
              är i överensstämmelse med läroplanen. Det är ju här som osäkerheten
              finns. Om man hela tiden måste riskera att en anmälan till Skolverket
              gjord av en enskild person som hänvisar till läroplanens skrivning
              om att undervisningen ska vara icke-konfessionell leder till att
              samarbetet måste avbrytas, vet man ju aldrig vad som gäller. Hur
              många kommer över huvud taget att vilja arbeta som skolpräst i
              en sådan situation?
            </seg>
            <seg n="46b20650">
              Redan i dag vet vi att det finns de som har dragit sig tillbaka
              bara på grund av den här diskussionen. De känner sig ifrågasatta
              trots att inte skolan och de som finns där har ifrågasatt dem,
              utan ofta är det en utomstående som kommer med anmälan.
            </seg>
            <seg n="74011c65">
              Hänger samarbetet då på att 100 % av eleverna, föräldrarna och
              lärarna i varje enskilt fall är positiva, och gäller det i så
              fall alla utomstående som medverkar i skolan eller som finns i
              skolan? När jag ställer den frågan utgår jag från att verksamheten
              bedrivs inom de ramar som skolan och kyrkan har kommit överens
              om. Kan man alltså känna en trygghet i att det är i enlighet med
              läroplanen, om man nu inte begår alldeles speciella övertramp?
              Anmälningar som gjorts har alltså handlat om att samarbetet över
              huvud taget finns.
            </seg>
          </u>
          <note type="speaker" n="81c697be">
            Anf. 43 Statsrådet IBRAHIM BAYLAN (s):
          </note>
          <u who="minister_id" xml:id="i-3752ff09261c450e-20" n="8c1ffde8">
            <seg n="dbda880f">
              Fru talman! I läroplanerna betonas samverkan mellan skolan och
              omvärlden, inte minst närsamhället. När det gäller formerna för
              samverkan till exempel mellan kyrka och skola handlar det om att
              hitta arbetsformer och förhållningssätt som svarar upp mot de
              krav som vi har i skollag och läroplaner. Jag ser inte att det
              i dag finns något generellt hinder för ett samarbete med samfund,
              idrottsföreningar eller vad det vara månde i närsamhället. Tvärtom
              kan jag tycka att det i många fall kan vara väldigt positivt.
            </seg>
            <seg n="e2104327">
              Dock vill jag betona ansvaret i detta. Både skolan och, i det
              här fallet, samverkande religiösa samfund har ett ansvar för den
              verksamhet som religiösa samfund står för i skolan. För skolans
              del innebär ansvaret att man måste klargöra varför man samverkar,
              vilket uppdrag den samverkande parten har och framför allt också
              hur detta uppdrag ska genomföras.
            </seg>
            <seg n="dc02420d">
              Det ligger självfallet i sakens natur att skolan också måste
              förvissa sig om att uppdraget genomförs i enlighet med dess förutsättningar.
            </seg>
            <seg n="033f3002">
              Jag har inte uppfattat att detta är något utbrett problem. Jag
              har tvärtom sett ett stort samarbete på ett flertal olika skolor
              mellan skolan och närsamhället. Det inbegriper ibland också religiösa
              samfund. Det är viktigt för mig att framhålla att detta naturligtvis
              måste ske utan otillbörlig påverkan och att föräldrarna måste
              kunna känna sig trygga med detta samarbete. Det är ju ändå så
              att vi har skolplikt i Sverige, vilket betyder att föräldrar måste
              skicka sina barn till skolan. Detta innebär att skolan har ett
              stort ansvar för att barn och föräldrar kan känna sig trygga,
              och det gäller även när det handlar om samarbete med utomstående
              parter. Även där har skolan ett tydligt ansvar för den här tryggheten.
            </seg>
            <seg n="b4560317">
              Jag tror inte att vi är oense i sak. Jag tror också att både
              jag och Inger Davidson ser det som självklart att både föräldrar
              och skolledning i vissa lägen måste kunna säga nej. Det finns
              ju olika typer av religiösa samfund, och vissa av dem vill vi
              absolut inte ha in i den svenska skolan.
            </seg>
          </u>
          <note type="speaker" n="4b0b9bb0">
            Anf. 44 INGER DAVIDSON (kd):
          </note>
          <u who="unknown" xml:id="i-3752ff09261c450e-21" n="19db5b9a">
            <seg n="ae9430ae">
              Fru talman! Statsrådet har inte upplevt det som ett problem,
              men jag blir då och då kontaktad, och nu senast handlar det om
              några aktuella anmälningsfall till Skolverket. Där ifrågasätter
              anmälaren själva samarbetet, det vill säga om det är tillåtet
              enligt läroplanen att ha det.
            </seg>
            <seg n="609ce227">
              Nu tycker jag att jag fick ett svar. Det finns inget hinder så
              uppfattade jag statsrådet för samarbete med trossamfund. Det tycker
              jag är ett tydligt besked. Sedan kan det kanske uppstå tolkningstvister,
              men jag tycker ändå att vi måste ta vara på detta. Jag hoppas
              att Skolverket tar vara på att statsrådet nu har gjort det här
              tydliga uttalandet. Jag hoppas också att alla de, för det är väldigt
              många, som väntar med spänning på det här svaret gör det. Det
              är inte en liten grupp. Det är jättemånga.
            </seg>
            <seg n="e59e2856">
              Det handlar om lärare, elever och rektorer vid skolor där man
              bland annat med hjälp av en skolpräst har lyckats skapa bättre
              klimat i skolan genom att värdegrundsarbetet har blivit tydligare.
              Man uppnår alltså de mål som är fastställda för skolan, till exempel
              att minska mobbningen, att skapa ett mjukare klimat i skolan och
              så vidare. Det gör man samtidigt som man känner sig ifrågasatt
              och misstänkliggjord och undrar om man egentligen får ha det så
              här.
            </seg>
            <seg n="82063f2e">
              Det är med den utgångspunkten som jag ställde den här frågan.
              Jag konstaterar nu att det inte finns något hinder för samarbete
              med trossamfund och att, såsom redan sker i dag, rektor beslutar
              i varje enskilt fall och ser till att det görs enligt det regelverk
              som gäller.
            </seg>
          </u>
          <note type="speaker" n="62e977de">
            Anf. 45 Statsrådet IBRAHIM BAYLAN (s):
          </note>
          <u who="minister_id" xml:id="i-3752ff09261c450e-22" n="8c1ffde8">
            <seg n="61c0ea48">
              Fru talman! Det är Skolverkets ansvar att följa upp att den svenska
              skolan följer de läroplaner, skollagar och annat som vi har. Det
              är inte någonting som jag kan eller ska lägga mig i. Det är den
              myndighetsutövning som de ägnar sig åt, och det ska de göra i
              varje enskilt fall.
            </seg>
            <seg n="ac7fd7f0">
              När det gäller ett generellt förbud tror jag, precis som jag
              sade tidigare, att vi är ganska överens om att det i många fall
              kan vara mycket positivt när skolan samverkar med det närliggande
              samhället, och i detta ingår ofta också religiösa samfund. Det
              är viktigt att återigen framhålla att själva undervisningen ska
              vara objektiv och allsidig. Det får inte ske en otillbörlig påverkan,
              varken från religiösa samfund eller från någon annan utomstående
              part. Det är viktigt att framhålla att skolan har ett tydligt
              ansvar för detta. Jag tar för givet att man tar det här ansvaret
              på stort allvar.
            </seg>
          </u>
          <note n="512f7b95">
            Överläggningen var härmed avslutad.
          </note>
          <note n="1990e883">
            9 § Hänvisning av ärenden till utskott
          </note>
          <note n="b4afd8f5">
            Föredrogs och hänvisades
          </note>
          <note n="75f8743e">
            10 § Förnyad bordläggning
          </note>
          <note n="7616efc8">
            Föredrogs och bordlades åter
          </note>
          <note n="bb860680">
            11 § Bordläggning
          </note>
          <note n="03511a6a">
            Anmäldes och bordlades
          </note>
          <note n="175f3a0d">
            12 § Anmälan om skriftligt svar på fråga
          </note>
          <note n="95daf79b">
            Anmäldes att skriftligt svar på följande fråga inkommit
          </note>
          <note n="c57e89b8">
            den 8 april
          </note>
          <note n="b867e455">
            Carl B Hamilton
          </note>
          <note n="b07d575d">
            Svaret redovisas i bilaga som fogats till riksdagens snabbprotokoll
            tisdagen den 19 april.
          </note>
          <note n="402e1558">
            13 § Kammaren åtskildes kl. 12.05.
          </note>
          <note n="ad0e4663">
            Förhandlingarna leddes av tredje vice talmannen.
          </note>
          <note n="4d097c00">
            /Monica Gustafson
          </note>
        </div>
      </body>
    </text>
  </TEI>
</teiCorpus>
