<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--59</head>
          <docDate when="2004-01-18">2004-01-18</docDate>
        </div>
      </front>
      <body>
        <div>
          <note n="d91c168e">
            ﻿
          </note>
          <note n="d46d83bf">
            Riksdagens protokoll
          </note>
          <note n="041aa5d2">
            2004/05:59
          </note>
          <note type="date" n="36924dda">
            Tisdagen den 18 januari
          </note>
          <note n="084cfaa9">
            Kl. 13:00 - 21:11
          </note>
          <note n="7bbeabcc">
            1 § Ceremoni för att hedra offren för naturkatastrofen i Sydostasien
          </note>
          <note n="e57d2305">
            Anf. 1 TALMANNEN:
          </note>
          <note n="a87fe06a">
            Ärade ledamöter! Det är ett annorlunda Sverige vi nu har att
            verka i jämfört med när vi skildes före jul.
          </note>
          <note n="4f5ffbab">
            På annandagen drabbades Sverige av den största katastrofen i
            modern tid. I ett slag förlorade hundratals semesterfirande svenskar
            livet, och många skadades svårt. Det skedde inte inom vårt lands
            gränser, inte ens i närheten.
          </note>
          <note n="7ea386e8">
            I den globaliserade värld vi lever i kan händelser långt borta
            påverka oss omedelbart och med brutal kraft. Vi har känt av det
            förut. Vid bombdådet på Bali år 2002 omkom sex svenskar. Nu har
            vi upplevt det igen; det som inträffade var en stor svensk katastrof
            och den ägde rum i Asien.
          </note>
          <note n="b8e18b46">
            Det var en svensk katastrof men också en global. Och det är enbart
            tillsammans med andra länder som vi kan lindra dess effekter.
            Flodvågorna nådde ända från Asien till Afrika. Över 168 000 människor
            är döda, över en miljon hemlösa och fem miljoner människor i behov
            av hjälp i jordbävningens och flodvågornas spår.
          </note>
          <note n="cb88214d">
            Även här hemma har vi drabbats av naturkrafternas obevekliga
            framfart. Den 8 och 9 januari drog en storm av orkans styrka över
            södra Sverige. Minst 13 personer har avlidit till följd av stormen.
            När den var över stod mer än 400 000 människor utan el och 200
            000 utan telefon. Skog till enorma värden har blåst ned. Störningarna
            i tågtrafiken har varit omfattande. Skadorna efter stormen kommer
            att ta lång tid att reparera. Fortfarande saknar många ström och
            fast telefon.
          </note>
          <note n="67d15160">
            Kära ledamöter! De senaste veckorna har Sverige varit ett land
            i sorg. Människor har uttryckt sina känslor och sympatier vid
            olika minnesstunder, men också genom ett enormt engagemang. Anhöriga
            och vänner har fått hjälp på plats i Asien. Många har arbetat
            ideellt för att samla in pengar och förnödenheter och själva skänkt
            stora summor till olika hjälporganisationer. Över 782 miljoner
            kronor har kommit in från det svenska folket till flodvågornas
            offer. Det har känts självklart, men vi ska ändå känna oss stolta.
            Engagemanget har varit en lysande positiv kraft mitt i allt det
            mörka vi har ställt upp för varandra och fått styrka av varandra.
          </note>
          <note n="25c15285">
            Katastrofen har vävt band mellan människor och länder över alla
            gränser. Många svenskar har till exempel vittnat om sin tacksamhet
            gentemot det thailändska folket för deras hjälpsamhet och givmildhet
            under katastrofen. Jag har tidigare i dag träffat officiella representanter
            för några av de hårdast drabbade länderna. Till dem har jag framfört
            ett innerligt tack på riksdagens vägnar för dessa länders insatser
            för våra medborgare. Representanterna finns med oss här uppe på
            läktaren.
          </note>
          <note n="2563f892">
            Liksom ordet tsunami har blivit en del av svenska språket har
            vi tagit människorna i de drabbade länderna till våra hjärtan.
            Mellan dem och oss finns en bro. Vi har blivit medmänniskor trots
            avståndet mellan oss.
          </note>
          <note n="0b097399">
            Vi är tacksamma för att riksdagen varit förskonad, såtillvida
            att vi inte har förlorat någon ledamot eller anställd personal
            i katastrofen. Några upplevde den på mycket nära håll men undkom
            med livet. Ledamoten Gunilla Wahlén gjorde en fin insats genom
            att åka ned till Thailand omedelbart efter flodvågen för att bistå
            i Socialstyrelsens kristeam.
          </note>
          <note n="2a42b0b8">
            Strax efter katastrofen begärde ledamoten Runar Patriksson att
            riksdagen skulle kallas in. Efter samråd med de vice talmännen
            och gruppledarna beslutade jag att inte göra det. Det fanns i
            detta skede ingen särskild uppgift i krishanteringen som riksdagen
            kunde ta sig an. Partiledarna och statsministern hanterade samrådet
            mellan regering och riksdag under den akuta krisen. Men jag är
            också riksdagsledamot och känner som de flesta av oss. Vi vill
            vara med, handla, påverka och bedöma. Jag tror att känslan var
            utbredd hos oss att vi ville göra något.
          </note>
          <note n="963cb522">
            Den möjligheten kom också när det blev aktuellt att ändra lagen
            om PKU-biobanken. Riksdagen visade att det går att få till stånd
            en mycket snabb riksdagsbehandling när så krävs. Jag vill passa
            på att uttrycka min uppskattning för att så många av er begav
            sig till Helsingfors för att delta vid kammarens beslut, och även
            för socialutskottets och Lagrådets effektiva hantering av ärendet.
            Det blev en värdig behandling i en mycket svår situation. Tack
            också till EU-nämnden som var aktiv inför det extra rådsmöte om
            Asienkatastrofen som hölls den 7 januari.
          </note>
          <note n="7ebc2a6a">
            Riksdagen kommer att fortsätta spela en roll i uppföljningen
            av Asienkatastrofen bland annat genom konstitutionsutskottets
            granskning av regeringen. Inom ramen för Riksdagskommittén ska
            vi dra slutsatser för riksdagens behandling av samhällsåtgärder
            för att öka medborgarnas trygghet och säkerhet. Och vi ska värdera
            riksdagens egen krishantering och krisorganisation.
          </note>
          <note n="46ee644b">
            Kära ledamöter! Sakta börjar nu vardagen komma tillbaka. Den
            är vanlig, obeveklig, genom allt som snurrar på som det brukar,
            men ändå overklig för dem som måste inse att en anhörig, vän eller
            kollega aldrig mer kommer att vara en del av detta vanliga. Kanske
            känner vissa ändå en lättnad när det mentala undantagstillstånd
            som vi befunnit oss i nu ersätts av mer normala rutiner. Rutiner
            kan också vara ett stöd i sorgeprocessen.
          </note>
          <note n="8ecfbba9">
            Vad har vi lärt oss av tidigare kriser som vi har nytta av nu?
            Ingenting, hävdar en del. Vi har inte lärt oss någonting. Det
            anser jag är fel.
          </note>
          <note n="78eecef8">
            Den akuta hanteringen av Asienkatastrofen är över, men mycket
            återstår att göra. Drabbade och anhöriga kommer under en mycket
            lång tid framöver att lida av sviterna efter det som hänt. Vissa
            kommer att vilja lägga händelsen bakom sig. Men vi vet från tidigare
            katastrofer att förutom sorgen och saknaden kan ilska och förtvivlan
            bubbla länge inom en människa. Det beror på faktiska omständigheter,
            men kanske även på det som terapeuten Lena Lund-Chreisti i en
            tidningsintervju kallar för fasthållningsilska så länge man är
            arg hålls de döda på något sätt vid liv. Lena Lund-Chreisti har
            själv upplevt detta. Hon förlorade sin make vid M/S Estonias förlisning.
          </note>
          <note n="ac11cd3f">
            Det är viktigt att vi kan ta om hand alla dessa känslor, så att
            människor känner sig sedda och bemötta.
          </note>
          <note n="600b723b">
            Vi måste också vara beredda på att det kanske aldrig trots goda
            föresatser framträder en sanning om katastrofhanteringen som vi
            alla kan enas om i alla aspekter.
          </note>
          <note n="a6e57701">
            I stället tror jag att grunden för läkningsprocessen måste vara
            en öppen och ärlig samhällsdialog, från alla parter en dialog
            mellan de ansvariga och dem som utkräver ansvar som präglas av
            en vilja att lyssna, svara och ta till sig varandras argument,
            en dialog kring hur och varför beslut har fattats där man vågar
            erkänna både fel och förtjänster i besluten, en dialog präglad
            av ömsesidig lyhördhet och medmänsklig respekt och där de drabbade
            står i fokus.
          </note>
          <note n="7e65b6f0">
            Klarar vi det kommer såren så småningom att läka. Det är en utmaning
            för vår demokrati. Där har vi alla, som demokratins representanter,
            ett stort ansvar att leva upp till.
          </note>
          <note n="872f28ab">
            Våra tankar går nu till alla dem som har mist sina liv i Asienkatastrofen,
            till deras anhöriga och vänner och till alla skadade och drabbade.
          </note>
          <note n="3acf4b03">
            Våra tankar går också till dem som har omkommit till följd av
            stormen i södra Sverige.
          </note>
          <note n="6f78e94f">
            Vi hedrar dem med en tyst minut.
          </note>
          <note n="80095796">
            Ceremonien avslutades med att Jan Bengtsson på piccolaflöjt framförde
            Largo ur Piccolakonsert i C-dur av Antonio Vivaldi.
          </note>
          <note n="aaa50924">
            Ajournering
          </note>
          <note n="1ddce761">
            Kammaren beslutade kl. 13.17 på förslag av talmannen att ajournera
            förhandlingarna till kl. 13.30.
          </note>
          <note n="0595daf6">
            Återupptagna förhandlingar
          </note>
          <note n="6500d19f">
            Förhandlingarna återupptogs kl. 13.30.
          </note>
          <note n="b47d9878">
            2 § Ledighet
          </note>
          <note n="e1fea552">
            Talmannen meddelade att Sonja Fransson (s) ansökt om sjukledighet
            under tiden den 18 januari30 april.
          </note>
          <note n="5ec62963">
            Kammaren biföll denna ansökan.
          </note>
          <note n="8ae0b55b">
            Talmannen anmälde att Ann-Christin Ahlberg (s) skulle tjänstgöra
            som ersättare för Sonja Fransson.
          </note>
          <note n="14512971">
            3 § Avsägelse
          </note>
          <note n="77ba32ba">
            Talmannen meddelade att Lars Tysklind (fp) avsagt sig uppdraget
            som suppleant i näringsutskottet.
          </note>
          <note n="c8901f77">
            Kammaren biföll denna avsägelse.
          </note>
          <note n="1f17cc14">
            4 § Anmälan om kompletteringsval till näringsutskottet
          </note>
          <note n="834c374d">
            Talmannen meddelade att Folkpartiet liberalernas riksdagsgrupp
            på grund av uppkommen vakans anmält Carl B Hamilton som suppleant
            i näringsutskottet.
          </note>
          <note n="22578fb3">
            Talmannen förklarade vald till
          </note>
          <note n="6a26f2fc">
            suppleant i näringsutskottet
          </note>
          <note n="0dd861a5">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="a5a36236">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="b7cc7acf">
            KOM(2004 708
          </note>
          <note n="4c634717">
            6 § Anmälan om inkomna uppteckningar från EU-nämndssammanträden
          </note>
          <note n="3a5352a5">
            Talmannen anmälde att uppteckningar från EU-nämndens sammanträden
            fredagen den 3 och fredagen den 10 december inkommit.
          </note>
          <note n="ebe777bc">
            7 § Svar på interpellation 2004/05:259 om introduktionen av fossilgas
          </note>
          <note type="speaker" n="34dcb316">
            Anf. 2 Samhällsbyggnadsminister MONA SAHLIN (s):
          </note>
          <u who="mona_sahlin_minister_2000" xml:id="i-3d44fae816a2ec51-0" n="2849bc6e">
            <seg n="0a73b13b">
              Herr talman! Staffan Danielsson har frågat mig om jag avser att
              pröva tillåtligheten av EON/Sydkrafts planerade gasledning genom
              Sverige i dess helhet. Han har också frågat vilka åtgärder jag
              avser att vidta för att beslutet ska förankras på ett bredare
              sätt, exempelvis genom öppna möten och en politisk dialog, samt
              vilka åtgärder jag avser att vidta för att beslutet fattas av
              riksdagen eller åtminstone förankras där. Staffan Danielsson vill
              också ha besked om huruvida regeringens prövning handlar om den
              övergripande lämpligheten av gasledningen eller om prövningen
              främst handlar om att fastställa de närmare villkoren för ledningsdragningen
              i olika avseenden.
            </seg>
            <seg n="de85de29">
              Utgångspunkten för Staffan Danielssons frågor är en tillståndsansökan
              som omfattar den första etappen mellan Gislaved och Jönköping,
              medan ledningen i sin helhet är planerad att dras fram till Norrköping.
              Staffan Danielsson menar att S veriges unika förutsättningar för
              att bidra till minskade koldioxidutsläpp genom övergång till biobränsleanvändning
              hotas av en sådan storskalig naturgasintroduktion.
            </seg>
            <seg n="d8df124f">
              Energiförsörjningen ska i ökande utsträckning baseras på förnybar
              energi. En omfattande övergång till biobränsle har medfört att
              Sverige är bland de allra främsta länderna i världen när det gäller
              användningen av sådana bränslen. Riksdagen har fattat beslut om
              att utsläppen av växthusgaser för Sverige år 2050 sammantaget
              bör vara lägre än 4,5 ton motsvarande koldioxid per år och invånare
              för att därefter minska ytterligare. Målets uppfyllande är till
              avgörande del beroende av internationellt samarbete och insatser
              i alla länder. Med detta mål understryks politikens inriktning
              mot en omställning mot ytterligare minskat beroende av fossila
              bränslen. Arbete pågår nu med en klimatpolitisk proposition som
              kommer att läggas på riksdagens bord senare i år.
            </seg>
            <seg n="e58d29f4">
              Det europeiska system för handel med utsläppsrätter som nu införs
              syftar till ett bättre utnyttjande av de samlade europeiska energiresurserna
              och minskad belastning på miljö och klimat. I de av riksdagen
              antagna riktlinjerna för energipolitiken konstateras att naturgasen
              från klimatsynpunkt är det bästa fossila bränslet. Handelssystemet
              stimulerar att naturgas och biobränsle utnyttjas för kombinerad
              el- och fjärrvärmeproduktion i kraftvärmeverk och till att olja
              och kol kan ersättas.
            </seg>
            <seg n="745c7b65">
              För att bygga och använda högtrycksledningar för naturgas krävs
              regeringens tillstånd enligt naturgaslagen. Tillstånd får endast
              beviljas om anläggningen är lämplig ur allmän synpunkt. Detta
              innebär att regeringen har att beakta en rad omständigheter och
              att en ingående prövning görs av de olika intressen som gör sig
              gällande i sammanhanget. Prövningen omfattar inte endast de närmare
              villkoren för ledningsdragningen. Ansökan föregås av ett förberedande
              samråd som syftar till att i ett tidigt skede involvera berörda
              kommuner, myndigheter, enskilda och organisationer och bereda
              dem tillfälle att lämna synpunkter på och påverka en planerad
              ledningsdragning.
            </seg>
            <seg n="d417df2c">
              En ansökan om tillstånd till en naturgasledning ska innehålla
              en miljökonsekvensbeskrivning. Ärendet bereds nu av Energimyndigheten
              som bland annat kungör ansökan med tillhörande miljökonsekvensbeskrivning
              och remitterar den till berörda kommuner, myndigheter och sakägare.
              Den möjlighet att påverka beslutsprocessen som jag nu har beskrivit
              tillämpas också för andra ledningsdragningar som el- och fjärrvärmeledningar
              och vid prövning av anläggningar enligt miljöbalken.
            </seg>
            <seg n="287bd601">
              Energimyndigheten bereder för närvarande en tillståndsansökan
              för en naturgasledning mellan Gislaved och Jönköping. Enligt vad
              Regeringskansliet inhämtat kommer beslutsunderlaget att kompletteras
              med en strategisk miljöbedömning för projektet i dess helhet.
              Energimyndigheten kommer att överlämna ärendet till regeringen
              för beslut tillsammans med ett eget yttrande och handlingarna
              i ärendet.
            </seg>
          </u>
          <note type="speaker" n="e652783e">
            Anf. 3 STAFFAN DANIELSSON (c):
          </note>
          <u who="staffan_danielsson_f9e521" xml:id="i-79c0b44a366cb9a2-0" n="e14ebba5">
            <seg n="2c71f83c">
              Herr talman! Den här viktiga energi- och miljöfrågan är het och
              känslig, vilket det noga övervägda svaret på min interpellation
              tydligt vittnar om. Statsrådet svarar egentligen inte på mina
              frågor utan redovisar främst gällande naturgaslag och vad Energimyndigheten
              avser att göra. Ett besked i rätt riktning är ändå att beslutsunderlaget
              ska kompletteras med en strategisk miljöbedömning från Energimyndigheten.
            </seg>
            <seg n="a16a0141">
              Jag gläder mig åt den snabba expansionen av förnybara bränslen
              och drivmedel i Sverige. Det är skönt att kärnkraften ska avvecklas,
              och det är bra att vårt beroende av den fossila energin minskar.
              Fossilgasen, eller jordgasen som tyskarna säger, används mycket
              på kontinenten och spelar där en stor miljöroll genom att ersätta
              olja och kol.
            </seg>
            <seg n="39e242da">
              Jag levde tills rätt nyligen i tron att någon storskalig gasintroduktion
              i Sverige inte var aktuell eftersom vi här i stället har byggt
              upp världens kanske förnämsta biobränslebälte, därtill med fortsatt
              stora expansionsmöjligheter. Jag levde i tron att vår tids stora
              miljöfråga, klimatfrågan med växthuseffekten, genom Kyotoavtalet
              skulle säkerställa en fortsatt svensk biobränsleexpansion i miljöns
              tjänst och att en tillfällig storskalig gasintroduktion givetvis
              inte var aktuell.
            </seg>
            <seg n="f0c27bb2">
              Jag började under förra året ana ugglor i mossen men lugnades
              åter genom att i riksdagstrycket från gångna år läsa många utmärkta
              reservationer från till exempel Moderaterna, Kristdemokraterna
              och Folkpartiet. Ta till exempel ett utmärkt citat från år 1999/2000.
              Det är undertecknat av bland annat Per Westberg och Göran Hägglund.
              Man avvisar alla planer på en storskalig introduktion av naturgas/fossilgas
              och säger: En ökad användning av naturgasen skulle leda till en
              väsentlig ökning av koldioxidutsläppen och omintetgöra koldioxidmålet.
              Vidare skulle naturgasen endast i mycket begränsad omfattning
              komma att tjäna som utbyte för olja och kol eftersom dessa bränslen
              delvis har ersatts av biobränslen. I stället blir det biobränsleanvändningen
              i de kommunala värmeverken i södra och mellersta Sverige som kommer
              att hotas.
            </seg>
            <seg n="524dde3a">
              Jag borde ha blivit fullständigt kolugn efter att ha läst olika
              deklarationer från dagens energipolitiska riksdagsmajoritet, Socialdemokraterna,
              Vänsterpartiet och Centerpartiet, till exempel att det inte är
              aktuellt med en storskalig introduktion av naturgas eller en ny
              naturgasledning genom Sverige. De tre partierna slår till yttermera
              visso fast i oktoberöverenskommelsen om energin i fjol att naturgasen
              inte får förhindra den kraftfulla utveckling av biobränslen som
              nu sker.
            </seg>
            <seg n="66a3ed5a">
              Jag borde vara lugn, Mona Sahlin. Men det kan jag omöjligen vara.
              Sydkraft tar uppenbarligen för givet att regeringens koncessionsbeslut
              är en formalitet, att regeringen kommer att säga ja. Man utlovar
              att gasledningen kommer till Norrköping år 2009 för vidare färd
              mot Mälardalen och Örebro.
            </seg>
            <seg n="a48d0f88">
              En belysande artikel fanns i förra veckan på Sydsvenska Dagbladets
              ekonomisida, där Sydkrafts högsta ledning intervjuas under rubriken
              Ny energipolitik infördes i tysthet. Det nuvarande gasnätet ska
              byggas ut och kopplas samman med det finsk-ryska nätet i öster
              för genomgångsleveranser även till Storbritannien. Sydkrafts huvudägare
              EON har redan avtal med ryska Gazprom om stora gasleveranser.
              Något om att regeringens godkännande behövs nämns inte ens i artikeln.
            </seg>
            <seg n="12e9e38d">
              Ja, samhällsbyggnadsminister Mona Sahlin, ska jag lita på alla
              entydiga utfästelser från regering och opposition i den här frågan
              eller är det Sydkraft som har fattat galoppen rätt? Slår frågorna
              i min interpellation in öppna dörrar eller har jag starka skäl
              att vara orolig?
            </seg>
          </u>
          <note type="speaker" n="fe29518a">
            Anf. 4 Samhällsbyggnadsmininister MONA SAHLIN (s):
          </note>
          <u who="mona_sahlin_209729" xml:id="i-3d44fae816a2ec51-1" n="2781c2ee">
            <seg n="ae2610ce">
              Herr talman! Vi får väl se om jag i någon mån kan lugna Staffan
              Danielsson eftersom vi på många vis har samma utgångspunkt för
              denna diskussion. Det vill jag understryka.
            </seg>
            <seg n="8bb3efa5">
              Jag ska först kommentera att ärendet är så känsligt och att Staffan
              Danielsson tyckte att det syntes i svaret. Det är dock så att
              ärendet hamnar på regeringens bord först efter att ärendet har
              beretts av Energimyndigheten. Det är en ordning som riksdagen
              har beslutat ska gälla också för detta ärende. Och jag har väldigt
              svårt att se att det finns behov av någon särskild beslutsordning
              just för frågor som handlar om naturgasen. Jag är i alla fall
              inte övertygad om att den beslutsordning som Staffan Danielsson
              föreslår främjar en rationalisering och öppenhet i fråga om beslutsprocessen.
              Jag tycker att den finns, och det är väl denna debatt ett bra
              exempel på.
            </seg>
            <seg n="bd16c3ff">
              Sedan vet jag inte om jag kan lugna Staffan Danielsson, men jag
              vill i alla fall försöka genom att instämma i vad han sade om
              vikten av att biobränsleanvändningen i Sverige fortsätter att
              öka. Det är där som en av de mest strategiska delarna för omställningen
              av Sverige i en uthållig och förnybar riktning måste ligga. Bland
              vatten, vind och sol är biobränslet i dag det kanske allra mest
              intressanta.
            </seg>
            <seg n="8d66e7f1">
              Användning av biobränslen i Sverige främjas också genom det samarbete
              som bland andra våra två partier har, energibeskattningen och
              inte minst elcertifikatsystemen som är väldigt intressanta i detta
              sammanhang. Det har inneburit att biobränsleanvändningen har ökat
              med 3 terawatt per år, och den totala användningen uppgår i dag
              till ca 100 terawatt.
            </seg>
            <seg n="ef8969ed">
              Jag hoppas också att handeln med utsläppsrätter kommer att innebära
              en ytterligare konkurrensfördel för biobränslet jämfört med fossila
              bränslen.
            </seg>
            <seg n="1ab5360e">
              Som jag sade tidigare har riksdagen också fattat beslut om vilken
              ordning som ska gälla för dessa tillståndsbeslut, och jag vill
              ändå formellt hålla mig till den delen.
            </seg>
            <seg n="285ecbcf">
              I gasmarknadspropositionen, som regeringen inom kort kommer att
              överlämna till riksdagen och som handlar om att genomföra EU:s
              gasmarknadsdirektiv, finns inga förslag till ändringar av själva
              beslutsprocessen. Däremot föreslås ett tillståndskrav till exempel
              för gas som skeppas i nedkylt tillstånd. Det är mycket som man
              måste lära sig som energiminister. Men detta hör till detta område.
              Men jag vill också nämna att vi föreslår en skyldighet detta tycker
              jag är viktigt för nätägaren att mata in biogas i nätet under
              förutsättning att det förstås är tekniskt möjligt och säkert att
              göra det. Men denna åtgärd tycker jag är principiellt viktig,
              och jag är övertygad om att den kommer att främja en ökad biogasanvändning.
            </seg>
            <seg n="44ec00b7">
              Jag vill ändå understryka att den svenska naturgaspolitiken som
              den har uttryckts framför allt i samarbetet mellan Centerpartiet,
              Vänsterpartiet och Socialdemokraterna ligger fast. Staffan Danielsson
              citerade några punkter, bland annat att naturgasen från klimatsynpunkt
              är det bästa fossila bränslet. Det kan vi vara överens om. Att
              den kan ha betydelse under en omställningsperiod sägs också. Det
              kan vi väl också vara överens om. Men det förutsätter att den
              används på ett sätt som leder till ett bättre utnyttjande av de
              samlade energiresurserna. Och det ska vi också vara väldigt överens
              om. Sedan är den viktiga meningen att naturgasen inte får förhindra
              den kraftfulla utveckling av biobränslen som nu sker. Det är med
              den meningen som jag hela tiden beaktar hela energipolitiken och
              också diskussionen om naturgasen.
            </seg>
            <seg n="30e23234">
              Jag vet inte i vilken mån som det har lugnat Staffan Danielsson
              att hålla fast vid biobränslet i framtiden, och det är inte någon
              form av de fossila bränslena, icke heller naturgasen. Det är med
              den utgångspunkten som vi ska bereda hela energipolitiken innan
              den läggs på riksdagens bord.
            </seg>
          </u>
          <note type="speaker" n="96e564ad">
            Anf. 5 STAFFAN DANIELSSON (c):
          </note>
          <u who="staffan_danielsson_f9e521" xml:id="i-79c0b44a366cb9a2-1" n="e14ebba5">
            <seg n="a74d4c79">
              Herr talman! Det är bra att energiministern säger att biobränsleanvändningen
              ska öka. Den får inte hejdas. Min uppfattning är att det är så
              uppenbart att en storskalig naturgasutbyggnad kommer att hejda
              fortsatt utbyggnad. Dessutom kommer den att konkurrera ut en del
              av den expansion som har skett. Detta tror och hoppas jag kommer
              att göra regeringens prövning lätt i den här sakfrågan. Men jag
              förstår att ministern inte kan föregripa regeringens behandling.
            </seg>
            <seg n="4c8e6f79">
              Biogas är utmärkt. Den ska vi satsa på många småskaliga anläggningar
              här och där i landet. Men dess expansion har på intet vis koppling
              till att det behövs en storskalig gasledning.
            </seg>
            <seg n="3765e887">
              Enligt mitt synsätt var kärnkraftsfrågan gårdagens stora energi-
              och miljöfråga. Den har vi nu klarat ut på ett bra sätt genom
              en så småningom bred enighet om att den ska avvecklas, att kärnkraftverken
              så länge som de drivs ska vara säkrast i världen och att Barsebäck
              nära Danmark tas ur drift nästa år. Och jag är stolt över Centerns
              roll i den debatten.
            </seg>
            <seg n="58a3ef91">
              Dagens stora dramatiska energi- och miljöfråga är i stället klimatfrågan,
              det vill säga koldioxidutsläppen och växthuseffekten. Kanske är
              till exempel årets obefintliga midvinter och väldiga storm effekter
              av detta, vad vet jag.
            </seg>
            <seg n="b0084c86">
              Om vi ska minska Sveriges koldioxidutsläpp enligt Kyotoavtalets
              åtaganden kan vi inte rimligen ersätta biobränslen med den fossila
              och ändliga koldioxidutsläppande fossilgasen.
            </seg>
            <seg n="ee58b195">
              Med naturgaslagens tillkomst för fem år sedan ifrågasattes om
              eventuellt nya gasledningar skulle prövas utifrån övergripande
              energi- och miljöeffekter eller endast mer tekniskt vad gäller
              bästa ledningsdragning och så vidare. Majoritetspartierna bedyrade
              att naturgaslagen skulle innebära prövning även utifrån en gaslednings
              övergripande effekter från energi- och miljösynpunkt. Jag vill
              tro att så ska ske. I så fall är det en självklarhet att det är
              orimligt att pröva Sydkrafts stora planerade gasprojekt bit för
              bit. Projektet måste först prövas i sin helhet, vilket rimligen,
              enligt min bedömning, kommer att ge ett nej till koncession av
              vare sig helheten eller delarna.
            </seg>
            <seg n="b09aae26">
              Därför är det för mig en nyhet och bra att statsrådet låter meddela
              att Energimyndighetens beslutsunderlag för den ansökta delsträckan
              GislavedJönköping kommer att kompletteras med en strategisk miljöbedömning
              för projektet i dess helhet.
            </seg>
            <seg n="a0727731">
              Jag vill uppmärksamma ministern på att det då också måste till
              en analys om vad en gasledning genom norra Götaland och Mälardalen
              rimligen kommer att sluta med, nämligen med ett nät över hela
              området och med koppling till både öst och väst.
            </seg>
            <seg n="a908b599">
              Detta besked föranleder två följdfrågor. Energimyndigheten kommer
              att redovisa en samlad miljöbedömning strategiskt. Avser regeringen
              att vid sin slutliga prövning först pröva tillåtligheten av Sydkrafts
              planerade gasledning i dess helhet? Den andra frågan är: Avser
              regeringen vid sin prövning att pröva den storskaliga utbyggnadens
              övergripande effekter för landet från energi- och miljösynpunkt?
            </seg>
            <seg n="619b82bf">
              Jag förstår att statsrådet inte kan och ska föregripa vad beslutet
              kommer att bli, även om jag anser det som rätt självklart. Men
              jag skulle vilja ha tydliga svar på dessa två frågor.
            </seg>
            <seg n="5654b218">
              Sedan skulle jag också gärna vilja höra statsrådets syn på vikten
              av ett sådant här stort energi- och miljöbeslut som det ändå är
              om vi ska dra in fossilgasen genom hela Mellansverige, och om
              det räcker med förankringen genom ett regeringsbeslut, eller om
              det kan behövas en öppnare dialog i riksdagen eller på annat sätt,
              vilket jag faktiskt tycker.
            </seg>
          </u>
          <note type="speaker" n="a27c5827">
            Anf. 6 Samhällsbyggnadsmininister MONA SAHLIN (s):
          </note>
          <u who="mona_sahlin_209729" xml:id="i-3d44fae816a2ec51-2" n="2781c2ee">
            <seg n="e24df9b6">
              Herr talman! Jag har absolut inget emot en bredare dialog eller
              en öppen debatt. Och jag tror också som energipolitiskt intresserad
              och väldigt mån om att vi lyckas med förnyelsen och omställningen
              att Sverige behöver en förnyad debatt om helheten i energipolitiken.
              Det tror jag att hela samhället och också utvecklingen av de nya
              förnyelsebara energikällorna behöver. Men vi kanske kan återkomma
              till, inte minst i diskussionerna mellan samarbetspartierna, hur
              en sådan förnyad och fördjupad debatt ska ske. Jag är nämligen
              övertygad om att den behövs.
            </seg>
            <seg n="b0305495">
              Sedan behöver jag inte upprepa att jag inte kan gå in på ärendet
              eftersom det inte finns på regeringens bord. Jag vill dock svara
              på Staffan Danielssons frågor.
            </seg>
            <seg n="1884a2ea">
              Att Energimyndigheten i sin bedömning kommer att ta hänsyn till
              helheten och dess effekter är bra. Det kommer också att finnas
              med i utgångspunkten för regeringens hanterande.
            </seg>
            <seg n="9760ee12">
              Svaret på den andra frågan är självklart ja. Vi kommer att ta
              stor hänsyn till effekten på de klimatpolitiska målen och innehållet
              i de energipolitiska överenskommelserna.
            </seg>
            <seg n="a8ce9537">
              Det är alltså ett klart ja som svar på de två frågor som Staffan
              Danielsson ställde.
            </seg>
            <seg n="f35a285d">
              Sedan finns det väl anledning att återkomma när ärendet har kommit
              närmare regeringens bord och också i diskussionerna mellan de
              tre samarbetspartierna.
            </seg>
          </u>
          <note type="speaker" n="5a1b7cfb">
            Anf. 7 STAFFAN DANIELSSON (c):
          </note>
          <u who="staffan_danielsson_f9e521" xml:id="i-79c0b44a366cb9a2-2" n="e14ebba5">
            <seg n="1147fe94">
              Herr talman! Jag vill tacka energiministern för de beskeden.
              Det är bra med detta tydliga ja när det gäller prövningen av projektet
              i dess helhet och en övergripande bedömning ur miljö- och energisynpunkt.
              Det är utmärkt att regeringen tacklar det på det sättet och därmed
              lugnar mig i mina farhågor kring hur naturgaslagen möjligen annars
              hade kunnat tillämpas. Jag tror också att det behövs en fortsatt
              djup och bra energidebatt; saker har ju hänt under den senaste
              tiden.
            </seg>
            <seg n="07ebc53b">
              Jag har ingenting emot fossilgasen, jordgasen, som sådan. Den
              är ett bättre fossilt bränsle än kol eller olja, men den är ett
              fossilt bränsle som ökar koldioxidutsläppen och som kommer att
              ta slut. Gasen gör en i särklass mycket större miljönytta på andra
              håll än här i Sverige där världens kanske förnämsta biobränslebälte
              har vuxit fram. Och tvärtom: En storskalig introduktion för åtskilliga
              miljarder kronor för investeringar i Mellansverige kommer att
              kräva avsättning av kunder kosta vad det kosta vill; man bygger
              sig fast.
            </seg>
            <seg n="6ec5e387">
              Självfallet kommer detta att leda till att många av dagens biobränsleeldade
              anläggningar ersätts med fossilgas, samtidigt som den pågående
              biobränsleexpansionen hejdas av samma anledning. Det är min analys
              jag kan inte se det på annat sätt.
            </seg>
            <seg n="02d2b46f">
              Det finns de som hävdar att Sydkrafts planerade fossilgasinvasion
              är nödvändig för att klara elförsörjningen när kärnkraften ska
              avvecklas. Det tror inte jag. Jag har stark tilltro till en ökad
              elproduktion kopplad till bland annat biobränsleeldade anläggningar.
              Men skulle det vara så att dagens stora miljöfråga, klimatfrågan,
              ställs mot gårdagens, kärnkraften, menar jag att det absolut viktigaste
              är att minska koldioxidutsläppen och bromsa växthuseffekten. Dagen
              går före gårdagen.
            </seg>
            <seg n="360e062e">
              Det innebär att skulle ett nej till koncession för gasledningen
              om ett antal år innebära att vi behöver skjuta kärnkraftsavvecklingen
              lite framåt är det något som vi får acceptera. Kärnkraften ska
              avvecklas. Men kan en senareläggning säkerställa att biobränsleexpansionen
              kan bestå och utvecklas är totaleffekten för Sverige från energi-
              och miljösynpunkt, enligt min uppfattning, klart positiv. Det
              vore intressant om energiministern kunde kommentera min mycket
              tydliga analys på denna punkt, om nu fossilgasen och kärnkraften
              skulle ställas mot varandra.
            </seg>
          </u>
          <note type="speaker" n="3ff690ed">
            Anf. 8 Samhällsbyggnadsmininister MONA SAHLIN (s):
          </note>
          <u who="mona_sahlin_209729" xml:id="i-3d44fae816a2ec51-3" n="2781c2ee">
            <seg n="8a48c00e">
              Herr talman! Mycket kort: Jag tycker att vi återkommer till den
              diskussionen. Den diskussionen är alldeles för stor och svår för
              att jag på den minut som nu står till mitt förfogande ska ge mig
              in på den, så vi återkommer till ärendet.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="6b612603">
            8 § Svar på interpellation 2004/05:213 om regeringens planering
            för infrastruktur
          </note>
          <note type="speaker" n="5e7db285">
            Anf. 9 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-4" n="6139e296">
            <seg n="77bf06c4">
              Herr talman! Sven Bergström har frågat vilka åtgärder jag avser
              att vidta för att åstadkomma en planeringsmodell som kan parera
              kortsiktiga nödvändiga brandkårsutryckningar utan att det ska
              behöva gå ut över redan beslutade planer och projekt samt vilka
              åtgärder jag avser att vidta för att pröva någon typ av alternativ
              finansiering på infrastruktursidan.
            </seg>
            <seg n="3535801c">
              Sven Bergströms frågor är ställda med anledning av regeringens
              beslut den 28 oktober 2004 att en utbyggnad av riksväg 45 mellan
              Älvängen och Trollhättan ska ingå i den nationella väghållningsplanen
              för perioden 20042015. För att kunna inrymma den utbyggnaden har
              regeringen beslutat att 13 investeringsprojekt ska utgå ur den
              nationella väghållningsplanen.
            </seg>
            <seg n="7372903f">
              Det är naturligtvis olyckligt när planerade väginvesteringar
              senareläggs eller stryks ur planerna. Jag har förståelse för den
              frustration det kan skapa. Samtidigt är jag övertygad om att satsningen
              kring Trollhättan ligger i hela Sveriges långsiktiga intresse.
            </seg>
            <seg n="928e5ba2">
              Jag håller med Sven Bergström om att planeringssystemet för infrastrukturen
              ska vara långsiktigt och stabilt. Men systemet ska samtidigt också
              vara flexibelt och kunna hantera ändrade omvärldsförutsättningar.
              Regeringen har gjort vissa förändringar av planeringssystemet
              för att öka dess flexibilitet. Bland annat tänker vi uppdatera
              långsiktsplanerna varje år om det finns behov av det. Regeringen
              kommer att återkomma i den transportpolitiska proposition som
              ska läggas i vår med fler förslag angående planeringssystemet.
            </seg>
            <seg n="f52c37d2">
              När det gäller alternativ finansiering vill jag påminna om att
              vi genomför, och planerar, flera stora infrastrukturprojekt som
              inte är finansierade med anslagsmedel. Det gäller den stora vägutbyggnaden
              på bland annat E 6:an och riksväg 40 på västkusten och de stora
              järnvägsprojekten GöteborgTrollhättan, HallsbergMjölby och Mälartunneln.
              Samtliga dessa projekt finansieras med lån i Riksgäldskontoret.
              Lånen ska sedan återbetalas under 25 år med början när respektive
              projekt är färdigställt. Vi bygger dessutom tillsammans med Norge
              en ny Svinesundsbro på väg E 6 som ska finansieras med avgifter.
            </seg>
          </u>
          <note type="speaker" n="6ca27e47">
            Anf. 10 SVEN BERGSTRÖM (c):
          </note>
          <u who="sven_bergstrom_97960e" xml:id="i-94a7a13af9658303-0" n="1dbd0486">
            <seg n="a703a6d9">
              Herr talman! Jag ber att få tacka statsrådet för svaret på min
              interpellation. Bakgrunden är de dramatiska förändringar som regeringen
              har gjort av riksdagens beslut om långsiktsplanerna fram till
              år 2015. På ett femtontal punkter senarelägger man nu när det
              gäller flaskhalsar, förbifarter och förbättringar som har legat
              i planeringen för E 4:an, E 12:an och E 14 samt för ett antal
              riksvägar runtom i landet.
            </seg>
            <seg n="2bf49f9c">
              Jag misstänker att Ulrica Messing precis som jag har fått väldigt
              starka reaktioner från de regioner och företag som är berörda
              och från kommuner där man tycker att det här på ett väldigt dramatiskt
              sätt negativt påverkar planeringsförutsättningarna. Jag kan verkligen
              förstå den reaktionen, därför att när riksdag och regering tar
              ett beslut och säger att nu kommer det efterlängtade projektet
              järnvägar eller vägar är det en väldig lättnad om man inrättar
              sin planering efter de beskeden. Därför blir det dubbelt olyckligt
              när det blir på det här sättet.
            </seg>
            <seg n="7c467f62">
              Jag kan förstå regeringens bedömning att det behövdes en snabb
              satsning, en brandkårsutryckning, för att försöka skapa bättre
              förutsättningar för Trollhättan i kampen om biltillverkningen.
              Men det är väldigt olyckligt när det drabbar andra regioner på
              det här sättet.
            </seg>
            <seg n="ba6ee754">
              Dessvärre är det inte första gången som sådant här händer, utan
              det här är väl snarare ett mönster som kunnat iakttas också i
              tidigare infrastrukturplaner där man senare, med facit i hand,
              kunnat konstatera att de har blivit fullföljda bara till omkring
              hälften. Nu var det här en ännu snabbare förändring än vi tidigare
              sett. Dock är det fråga om ett handlingsmönster som undergräver
              tilltron till långsiktigheten, logiken och hållfastheten i de
              statliga infrastrukturplanerna.
            </seg>
            <seg n="4a926853">
              I sitt svar säger infrastrukturministern att det är olyckligt
              när planerade väginvesteringar senareläggs eller stryks ur planerna,
              och hon håller med mig om att planeringssystemet för infrastrukturen
              ska vara långsiktigt och stabilt. Systemet ska samtidigt vara
              flexibelt och kunna hantera ändrade förutsättningar och omvärldsförändringar,
              säger Ulrica Messing. Hon säger också att regeringen har gjort
              vissa förändringar i planeringssystemet för att öka dess flexibilitet.
              Det framgår dock inte mera konkret vad som planeras.
            </seg>
            <seg n="eb05bbe0">
              Jag menar att neddragningar som drabbar regioner, företag och
              kommuner inte bör hanteras på det här sättet, utan vad som behövs
              är naturligtvis jag tror att många ledamöter i denna kammare och
              kanske också statsråd delar min bedömning en marginal, en buffert
              eller en reserv, som kan tas till i sådana här akuta lägen. Var
              och en av oss som hanterar familjens budget, en hushållsbudget,
              vet att man kan drabbas av oplanerade utgifter. Bilen kan gå sönder.
              Huset kan behöva repareras akut. Då måste man ha en marginal.
              Men i statens budget finns inte marginaler så att man kan klara
              sådana här akututryckningar. Det är väldigt olyckligt, och det
              drabbar på ett dramatiskt sätt många kommuner, regioner och företag
              som jag tidigare sagt.
            </seg>
            <seg n="4601a8e0">
              Jag skulle vilja be statsrådet att något kommentera min sista
              fråga här om alternativ finansiering som en modell utöver att
              jag gärna skulle se att man hade en buffert, en marginal.
            </seg>
            <seg n="a7dd8da6">
              Vore det inte läge nu, statsrådet, att pröva det som vi så länge
              har talat om, nämligen partnerskap för att finansiera stora infrastruktursatsningar
              som skulle kunna lätta på trycket i statens budget? Jag säger
              inte att det är en slutlig lösning det finns inga gratisluncher;
              det vet också jag men när Norge, Finland och England prövar det
              vore det intressant att pröva det också här i Sverige.
            </seg>
          </u>
          <note type="speaker" n="d57da9e0">
            Anf. 11 KRISTER ÖRNFJÄDER (s):
          </note>
          <u who="krister_ornfjader_96c483" xml:id="i-f4f2425205d9bb95-0" n="5088a8f8">
            <seg n="644b5d37">
              Herr talman! Jag har anmält mitt deltagande i denna interpellationsdebatt
              med anledning av mitt intresse för hur vi kan få en långsiktigt
              hållbar planeringsmodell för infrastrukturen.
            </seg>
            <seg n="f904ecfb">
              Som jag tidigare sagt i riksdagen tycker jag att det är olyckligt
              att en akut och nödvändig åtgärd i en del av landet får till konsekvens
              att andra väl underbyggda infrastruktursatsningar i andra delar
              av landet får skjutas på framtiden eller, i värsta fall, inte
              blir utförda.
            </seg>
            <seg n="05ba4cb8">
              Jag har använt mig av E 22 som exempel, men det är inte det enda
              objekt som är aktuellt i den process som vi just nu befinner oss
              i.
            </seg>
            <seg n="426b33b1">
              Herr talman! Det är med stort intresse jag har hört statsrådets
              svar, och jag vill ta tillfället i akt att uttrycka en förhoppning
              om att vi snart ska kunna få ett system som vid behov klarar snabba
              utryckningar. Jag vill därför instämma i tankarna om att det ska
              finnas en möjlighet till buffert i budgeten. Jag har en förhoppning
              om att det vi i en inte alltför avlägsen framtid ska kunna få
              den möjligheten. Om man nu ska göra en omprövning varje år tycker
              jag att det är ett uttryck för att det här är ännu mera angeläget.
            </seg>
          </u>
          <note type="speaker" n="ee04455f">
            Anf. 12 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-5" n="6139e296">
            <seg n="31c7cfe6">
              Herr talman! Jag tror att Sven Bergström, Krister Örnfjäder och
              jag är helt överens om och inser den självklara frustration som
              många upplever när tidigare utställda planeringar kastas omkull
              därför att vi är tvungna att göra omprioriteringar i budgeten
              och fördela pengarna på annat sätt. Jag tror att vi alla tre har
              mött en bred uppslutning kring den satsning vi har gjort i Västra
              Götaland men en frustration över att det har skett på bekostnad
              av 13 andra objekt.
            </seg>
            <seg n="be30bfb9">
              Därför ska man naturligtvis vara oerhört försiktig med sådant
              och försöka minimera riskerna för att utsättas för det. Jag tror
              att man kan minimera det på olika sätt. Ett sätt är det jag nämnde
              i mitt interpellationssvar att i stället uppdatera långsiktsplanerna
              varje år och att ha ett mera kontinuerligt arbete med långsiktsplanerna.
              Att bygga upp infrastrukturer innebär stora, långa och dyra investeringar.
              Både kommuner och de statliga myndigheterna organiserar väldigt
              mycket av sitt arbete utifrån hur planeringsramarna ligger. Sedan
              kan allting hända i infrastrukturprojekt som gör att de blir dyrare
              och att man kanske måste hitta andra sträckningar. Också då prövas
              många kommuners tålamod. Så allt går inte att ta bort när det
              gäller riskfaktorer och risk för irritation på grund av planeringsramarna,
              men en del tror jag att man kan minimera. Jag tror att man skulle
              kunna minimera risken för att behöva göra tuffa omprioriteringar
              genom att inte heller fördela varje krona i anslaget utan ha något
              slags buffert. Det kräver en bred uppslutning kring det, så att
              inte någon upplever att det just är de pengar som inte är fördelade
              och som alla de tittar på som inte har fått sina vägar med i planeringsramarna.
              Man måste då vara medveten om att de pengar som inte är fördelade
              till exempel ibland kan användas till ett projekt som blir mycket
              dyrare än vad det enligt planeringen skulle ha blivit.
            </seg>
            <seg n="a2f62c5b">
              Det här är svårt, och vi har i diskussionerna kring arbetet med
              infrastrukturplanerna stött och blött frågan om det skulle vara
              möjligt och önskvärt att inte låsa varje krona i planeringsramarna.
              Då har vi landat i att det inte är möjligt. Men inför arbetet
              med den transportpolitiska propositionen kan vi titta på den saken
              en gång till just för att minimera riskerna för irritation på
              olika sätt.
            </seg>
            <seg n="d124fc46">
              Sedan vill jag ändå understryka att det kommer att hända, även
              om vi minimerar riskerna, att regeringen måste revidera planer
              därför att det händer saker i vår omvärld, och det händer saker
              i vårt land. Det händer saker kopplade till näringslivet som man
              inte kan förutse ett eller två år innan. Den flexibiliteten måste
              vi som politiker ha och fatta beslut utifrån den verklighet vi
              varje dag ska förhålla oss till. Men med olika åtgärder i arbetet
              med planeringsramarna tror jag ändå att man kan minimera riskerna
              för stora svängningar och därigenom sådan irritation vi nu har
              mött.
            </seg>
            <seg n="df0abaf8">
              Återigen vill jag understryka att jag ändå är väldigt glad över
              att det är en så bred uppslutning kring satsningen för Trollhättan
              och Västra Götaland.
            </seg>
          </u>
          <note type="speaker" n="cc213bcd">
            Anf. 13 SVEN BERGSTRÖM (c):
          </note>
          <u who="sven_bergstrom_97960e" xml:id="i-94a7a13af9658303-1" n="1dbd0486">
            <seg n="d6c038bd">
              Herr talman! Som vi i dessa dagar har konstaterat, Ulrica Messing,
              händer det saker som gör att man måste ha beredskap för att kunna
              kasta om i planeringen och göra akututryckningar. Det är just
              det som min interpellation i den mindre skalan, om jag får uttrycka
              det så, illustrerar. Man måste se över planeringsmodellerna så
              att vi kan klara även den här typen av i perspektivet av stormen
              och katastrofen i Sydostasien triviala små händelser i det lilla
              landet Sverige men som ändå är oerhört betydelsefulla för alla
              dem som drabbas i de femtontal projekt som skjuts framåt. Vi kan,
              Ulrica, tänka oss den situationen i vårt hemlän Gävleborg att
              projektet E 4 mellan Enånger och Hudiksvall, som gång på gång
              har fått se framflyttade planeringsprocesser, ännu en gång skulle
              drabbas av ett sådant slag, om man får säga så, som de projekt
              som nu är framflyttade har blivit för de berörda regionerna. Jag
              kan tänka mig att regionen skulle vara oerhört kritisk om det
              skulle bli så. Jag hoppas verkligen att inte fler projekt flyttas
              fram.
            </seg>
            <seg n="d824e81b">
              Ett exempel norr om oss är Östersundsregionen, som nu fick ett
              väldigt hårt slag i samband med försvarsbeslutet. Där är nu upprustningen
              mellan E 14 mellan Pilgrimstad och Lockne framflyttad en region
              som verkligen skulle behöva allt det.
            </seg>
            <seg n="4631f5fc">
              Dessutom ser vi på andra områden hur de statliga beskeden inte
              är att lita på. Rikstrafiken, som kommer att tas upp senare i
              debatten i dag, har fått göra dramatiska förändringar i sina åtaganden
              på grund av att pengarna inte räcker. Vi har sett hur regeringen
              drar in pengarna till bredbandssatsningar ute i kommunerna, något
              som har väckt väldigt stor irritation och ilska. Där har man med
              kort varsel fått besked om att utlovade pengar inte kommer. Det
              är väldigt olyckligt.
            </seg>
            <seg n="885f2536">
              Samtidigt kan vi läsa i tidningarna om att man på andra håll
              i landet drar i gång projekt som ligger långt utanför de ramar
              och direktiv som riksdag och regering har enats om. Jag tänker
              på den diskussion som har kommit i gång i Helsingforssområdet
              om en ny österled. Den har inte ansetts samhällsekonomiskt motiverad,
              och den har inte kommit med i planeringsprocessen i regering och
              riksdag. Men på några underliga vägar smygs den ändå fram bakvägen,
              och risken finns att den kommer in och tar utrymme i planeringsmodellerna.
              Det går inte att ha en modell där vissa regioner kan ta för sig
              medan andra regioner drabbas. Det skapar inte harmoni i landet,
              och det skapar väldig frustration och irritation.
            </seg>
            <seg n="80ecfae3">
              Dagens infrastruktursituation kräver enligt Centerpartiets uppfattning
              kraftfulla åtgärder för ett långsiktigt bättre väg- och järnvägsnät.
              När de nödvändiga satsningarna inte kan klaras med den traditionella
              syn på infrastrukturinvesteringar som vi har haft måste nya lösningar
              övervägas. Det är där som alternativfinansieringsmodellen kommer
              in, och jag tycker att det vore välkommet om Ulrica Messing kunde
              säga något ytterligare om det. Jag har tolkat statsrådet tidigare
              som att det från Socialdemokraternas sida har funnits en öppenhet
              för detta men att man har bromsats av samarbetspartierna. Det
              är uppenbart att det nu finns en bred majoritet här i riksdagen
              för att pröva det här. Det är väldigt märkligt att två små partier
              ska kunna blockera lösningar som vi annars är överens om.
            </seg>
            <seg n="843f9857">
              Jag hoppas att vi kan enas i trafikutskottet, i riksdagen och
              med regeringen om att ta nya tag när det gäller planeringssystemet.
              Det är inte acceptabelt att behöva hamna i en sådan situation
              som vi nu har hamnat i, att välmotiverade satsningar brandkårsutryckningar,
              om jag får kalla dem så får negativa effekter för många andra
              delar av landet, där man har bespetsat sig på att äntligen få
              genomföra projekt som man länge har talat om.
            </seg>
          </u>
          <note type="speaker" n="2119578b">
            Anf. 14 KRISTER ÖRNFJÄDER (s):
          </note>
          <u who="krister_ornfjader_96c483" xml:id="i-f4f2425205d9bb95-1" n="5088a8f8">
            <seg n="a19dce78">
              Herr talman! Jag vill instämma i statsrådets tankar om möjlighet
              till att inte öronmärka alla pengar i infrastrukturbudgeten. Jag
              skulle gärna vilja se att vi utvecklar den tanken, tillsammans
              med andra intressanta idéer, för att förhindra att vi hamnar i
              en motsvarande situation som den vi nu har. Jag är fullt medveten
              om att man inte kan planera bort alla händelser, men man kan åtminstone
              försöka försätta sig i en situation där man är bättre förberedd
              att hantera dem. Som har nämnts i diskussionen får den process
              vi har i dag gärna till konsekvens att man ställer väldigt stora
              förhoppningar, och man räknar med att det som ska göras enligt
              planeringen också ska bli utfört i verkligheten. Om vi nu går
              in på en modell där vi kanske tittar över planeringarna mera regelbundet,
              tycker jag att det på ett ganska bra sätt sammanfaller, åtminstone
              inledningsvis, med diskussionen och tankarna om att man också
              skulle kunna hantera pengar så att de inte till sista kronan blir
              öronmärkta för vissa objekt.
            </seg>
            <seg n="71858f7b">
              Då har man dessa pengar att hantera år efter år, och man vet
              om man har behövt använda dem eller inte. Det behöver inte innebära
              att man låser upp resurser till sådant som av andra kanske betraktas
              på ett felaktigt sätt. Det som inte gick åt ena året kan användas
              andra året. Bufferten ska inte vara större än vad som är motiverat.
            </seg>
            <seg n="8d5b01b2">
              Jag är nöjd så här långt och ser fram emot att vi kan fylla dessa
              tankar med innehåll.
            </seg>
          </u>
          <note type="speaker" n="a5908744">
            Anf. 15 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-6" n="6139e296">
            <seg n="05b96443">
              Herr talman! Det är klart att det finns stora förhoppningar kring
              infrastrukturplanerna som riksdagen fattar beslut om, eftersom
              infrastrukturen är så viktig för den regionala utvecklingen, för
              företagare och för enskilda personer.
            </seg>
            <seg n="788a77e6">
              Vi önskar väl alla ibland att vi levde i den bästa av världar
              och att vi hade hur mycket pengar som helst så att vi kunde prioritera
              det som vi skulle vilja prioritera. Trots att vi i det här fallet
              inte har dragit ned på anslagen det finns de pengar som riksdagen
              har fattat beslut om har vi ändå varit tvungna att göra tuffa
              prioriteringar utifrån det nya läget kopplat till fordonsindustrin
              som ju är så viktig för både Västra Götaland som region och Sverige
              som nation.
            </seg>
            <seg n="a9d50d2d">
              Den andel av samhällsekonomin som fordonsindustrin står för i
              dag jämfört för tio år sedan har dubblerats. Vi har också en kunskap
              och kompetens i dessa frågor som vi vill värna om och utveckla.
              För att klara detta är infrastrukturen viktig.
            </seg>
            <seg n="d2ab4d2d">
              Det handlar inte om att vi har dragit in några pengar, men det
              är ändå tuffa prioriteringar som måste göras, vilka sker på bekostnad
              av 13 andra projekt. Det som har varit viktigt för oss i den omprioriteringen
              har naturligtvis varit att försöka åstadkomma en spridning av
              dessa projekt över landet. Det har vi också lyckats med.
            </seg>
            <seg n="3f293b3a">
              Det rör sig om en svår avvägning. Nu ligger det ett ansvar hos
              oss inför den transportpolitiska propositionen att försöka att
              lära av de gamla planeringssystemen, att ta in synpunkter från
              riksdagsdebatterna och från många andra aktörer om hur sårbarheten
              kan minskas. Vi måste se vad vi kan göra i planeringsprocesserna
              för att undvika riskerna för att man måste göra kraftiga omsvängningar.
              Vi ser nu över detta inför propositionen.
            </seg>
            <seg n="0fa0b6ca">
              Sedan dyker frågan om alternativ finansiering upp då och då.
              Jag är positiv till de former av alternativ finansiering som vi
              i dag använder oss av. Det är ett sätt för oss att kunna skynda
              på viktiga infrastrukturinvesteringar och bygga lite snabbare.
              Men det krävs också att man är försiktig. I svåra tider är det
              rimligt att en regering ska kunna bromsa i utbyggnaden av järnväg
              och väg. Man ska inte bara bromsa in på utbetalningen av till
              exempel barnbidrag eller studiebidrag.
            </seg>
            <seg n="f28b963f">
              Ju större del av regeringens budget som är fastlåst i överenskommelser
              med privata aktörer, desto svårare är det att justera sådana avtal.
              Varenda krona som vi binder i planeringsramarna binder naturligtvis
              också regeringen. Därför är jag mån om att inte låsa upp alltför
              mycket i planeringsramarna i långsiktiga överenskommelser, i lån
              eller i avtal. Gör vi det har vi inget annat alternativ än att
              spara in på utbetalningarna till kommunerna eller justera ersättningsnivåerna
              till barnfamiljerna eller i tandvårdsförsäkringen.
            </seg>
            <seg n="8707dd2a">
              Jag vill inte vara allmänpolitiker i en tid när man inte orkar
              prioritera ned på asfalt utan bara på barn.
            </seg>
          </u>
          <note type="speaker" n="37082654">
            Anf. 16 SVEN BERGSTRÖM (c):
          </note>
          <u who="sven_bergstrom_97960e" xml:id="i-94a7a13af9658303-2" n="1dbd0486">
            <seg n="0c61870b">
              Herr talman! Det förefaller som vi ändå någonstans är eniga,
              Krister Örnfjäder, statsrådet och jag, om att det vore välkommet
              om man kunde åstadkomma en situation där det finns någon typ av
              reserv, en buffert, också i statsbudgeten, precis som det finns
              i varje normal hushållsbudget, för att man ska kunna klara akututryckningar
              som uppstår då och då. Sådana kommer att inträffa också i framtiden.
            </seg>
            <seg n="cbef24eb">
              Statsrådet säger att man inte har dragit ned på anslagen, och
              det är riktigt. Men vi ska också komma ihåg att fram till 2015
              finns det 66 ofinansierade miljarder kvar. Där står vi också inför
              en utmaning. Det måste fram mera pengar för att man ska kunna
              klara alla åtaganden och nå de transportpolitiska målen.
            </seg>
            <seg n="d280d85d">
              Ulrica Messing säger att hon är positiv till den alternativa
              finansiering som hon redovisar i sitt svar, men det handlar ju
              om lånesidan. Vad jag är ute efter är att man också borde våga
              pröva partnerskapsmodellen där privata företag kommer in och finansierar
              stora projekt och se om det går att nå de effektivitetsvinster
              som de privata företagen säger att de kan göra, något som de hävdar
              att man har gjort i England, Norge, Finland och på andra ställen
              där detta har prövats.
            </seg>
            <seg n="07ffa1b3">
              Vi från Centerpartiet säger inte att detta är någon patentlösning
              som kommer att fixa allting framöver, men vi är nyfikna på att
              pröva om partnerskapsmodellen kan bidra till att man får pengar
              över till annat som är angeläget, och då vore det ju bra. Låt
              oss pröva detta för att få egna erfarenheter här i Sverige. Om
              jag uppfattade statsrådet rätt tidigare har det funnits en positiv
              grundattityd till denna alternativa finansieringsmodell och inte
              bara till lånemöjligheterna.
            </seg>
            <seg n="9aae67d7">
              Sedan får vi se vad som händer med den transportpolitiska propositionen,
              men det förefaller som att vi borde kunna enas om att eftersträva
              att ha beredskap och buffertar för att klara den här typen av
              akututryckningar, så att vi inte får den olyckliga situation med
              projekt som skjuts på framtiden som vi nu kan se och som drabbar
              olika delar av Sverige. Det är olyckligt.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="8fdc576c">
            9 § Svar på interpellationerna 2004/05:218, 219 och 220 om tåg
            i Bergslagen
          </note>
          <note type="speaker" n="1ece7f33">
            Anf. 17 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-7" n="6139e296">
            <seg n="6a13b972">
              Herr talman! Torsten Lindström, Ulrik Lindgren och Sven Gunnar
              Persson har frågat mig vad jag avser att göra för att rädda Tåg
              i Bergslagen och därmed stå för regeringens utfästelser gentemot
              regionen. Torsten Lindström har därutöver frågat mig vilka åtgärder
              jag avser att vidta för att säkerställa goda kommunikationer för
              de delar av Västmanlands län som berörs av Tåg i Bergslagens situation.
              Samma frågeställning har väckts av Sven Gunnar Persson avseende
              Örebro län.
            </seg>
            <seg n="1ad61d24">
              Eftersom samtliga tre interpellationer behandlar Tåg i Bergslagen
              och interpellanternas resonemang och frågeställningar i princip
              är identiska så väljer jag att besvara interpellationerna gemensamt.
              Frågorna är ställda mot bakgrund av Rikstrafikens akuta ekonomiska
              situation och de besparingar som man tvingas till för att få balans
              i ekonomin.
            </seg>
            <seg n="dddcae83">
              Som ni känner till har Rikstrafiken uppdraget att vid behov upphandla
              transportpolitiskt motiverad interregional persontrafik som inte
              upprätthålls i trafikhuvudmännens regi och där det saknas förutsättningar
              för kommersiell drift. Rikstrafiken befinner sig nu i en svår
              ekonomisk situation och kommer under 2004 att överskrida anslagna
              medel. För att delvis kompensera för de ökade utgifterna har riksdagen
              nyligen beslutat att Rikstrafiken för år 2005 ska erhålla extra
              medel på 30 miljoner kronor. Trots detta krävs kraftfulla besparingsåtgärder
              de kommande åren för att myndigheten ska kunna komma i ekonomisk
              balans.
            </seg>
            <seg n="56b0b7fa">
              Rikstrafiken ser nu över hela sin upphandlingsverksamhet. Syftet
              är att identifiera möjliga besparingsåtgärder inom alla trafikslag.
              Ett problem är att myndigheten i många fall är bunden i trafikavtal
              som löper på flera års sikt. Detta minskar handlingsfriheten på
              kort sikt och kan innebära att Rikstrafiken blir tvingad att spara
              där det är möjligt och inte där det kanske skulle vara mest önskvärt
              utifrån de transportpolitiska målen.
            </seg>
            <seg n="00010ef5">
              Rikstrafiken genomför nu analyser av sin upphandlade trafik för
              att få ett bättre beslutsunderlag inför eventuella nedskärningar
              i trafiken. Den trafik som Rikstrafiken ansvarar för är den interregionala
              trafiken, till exempel sådan som syftar till att främja förutsättningarna
              för långväga arbetspendling, tjänsteresor, kompetensutveckling
              och turism. Trafik som utgör daglig pendling omfattas normalt
              inte av Rikstrafikens ansvar.
            </seg>
            <seg n="24a4a7e5">
              Det är därför viktigt att Rikstrafiken hittar en metod för att
              på ett bättre sätt kunna fördela sina insatser så att de i ännu
              högre grad verkar i riktning mot de transportpolitiska krav som
              ställs på myndigheten.
            </seg>
            <seg n="afdeb29e">
              Rikstrafiken ska ta ansvar för att säkerställa ett grundutbud
              av interregionala förbindelser. Trafiken kan mycket väl komma
              att upphandlas som ett paket av både regional och interregional
              trafik, och det kan ge samordningsfördelar, men då måste också
              göras en tydlig fördelning av kostnadsansvaret mellan Rikstrafiken
              och trafikhuvudmännen i linje med respektive parts ansvar och
              uppgift. En sådan tydlighet i ansvarsfördelning finns inte alltid
              i dag och det är en brist som Rikstrafiken nu försöker få bukt
              med.
            </seg>
            <seg n="6e80b3a4">
              Genom det arbete och den analys som Rikstrafiken nu utför, och
              genom dialog och förhandling mellan Rikstrafiken, trafikhuvudmännen
              och operatörer kommer det även framöver att finnas goda kommunikationsmöjligheter
              i både Västmanlands och Örebro län liksom i landet i övrigt.
            </seg>
          </u>
          <note type="speaker" n="b826b1d2">
            Anf. 18 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-cc0a732655787822-0" n="e88350d2">
            <seg n="7052fe75">
              Herr talman! Allra först vill jag tacka statsrådet Ulrica Messing
              för svaret på min interpellation.
            </seg>
            <seg n="aa7c7621">
              Mälardalen är Sveriges viktigaste tillväxtmotor. Mälardalen växer.
              Och Mälardalen måste växa. För att Sverige ska få kraft och ork
              måste det vara lätt att bo, arbeta och studera i Mälardalen. Då
              gynnas regional utveckling och nationell tillväxt, och det blir
              större resurser att fördela för hela landet. Då fordras bra kommunikationer
              så att människor kan bo på ett ställe och arbeta och studera någon
              annanstans och tryggt resa däremellan. Då behövs också Bergslagen,
              den bygd som varit vår välfärds och industrialismens vagga och
              som kan bli en integrerad del av framgångsrika Mälardalen. Det
              är bra för Bergslagen och bra för Sverige.
            </seg>
            <seg n="3c25f27e">
              I dag sker åtta av tio svenska tågresor i Mälardalen. Trots det
              drar statliga SJ in tåg mellan Helsingfors och Västmanland så
              att passagerarna får stå i gångarna. Statliga Rikstrafiken hotar
              å sin sida två av regionens livsådror: Uven, som vi ska samtala
              om senare, och Bergslagspendeln, VästeråsLudvika, som är en del
              av Tåg i Bergslagen som vi nu diskuterar och vars framtid som
              vi kristdemokrater från Bergslagslänen känner stor oro inför.
            </seg>
            <seg n="ad052a41">
              Att dra in anslagen för viktiga järnvägslinjer är inte försvarbart
              vare sig ur tillväxtperspektiv eller regionalpolitiskt. Tillväxtmässigt
              måste regionen bindas samman med bra tåg. Regionalt behövs tågen
              för att Bergslagen ska kunna utvecklas. Ändå hotas Bergslagen
              av flera tågindragningar. Bland de allvarligaste är nattåget LuleåBergslagenGöteborg.
              Men också Bergslagspendeln hotas och därmed utvecklingen både
              i bygd och i rike detta beroende på att regeringens myndighet
              Rikstrafiken hotar att dra in anslagen till trafiken.
            </seg>
            <seg n="ccbaaaed">
              Varje offentlig verksamhet ska självklart sköta sin ekonomi och
              sina uppgifter. Men det är ändå avslöjande att statsrådet i sitt
              svar säger att eftersom Rikstrafiken bundits vid långa avtal tvingas
              de spara där det inte är önskvärt. Menar Ulrica Messing verkligen
              det? Regerar inte regeringen längre? Har regeringen gett upp så
              till den milda grad att kortsiktighet går före långsiktighet,
              att kameral bokföring går före investeringar för framtiden? Misskötseln
              av Rikstrafiken kan väl heller inte ha kommit som en överraskning
              för Ulrica Messing som har ansvaret för sina myndigheter, till
              exempel Rikstrafiken?
            </seg>
            <seg n="a561e8f1">
              Bergslagspendeln är en pulsåder i bygden. Tåget binder samman
              Västerås, Dingtuna, Hallstahammar, Surahammar, Ramnäs, Virsbo,
              Engelsberg, Fagersta, Smedjebacken och Ludvika. Men det är inte
              bara för bygden som tåget är viktigt, utan tågen binder samman
              Bergslagen med Mälardalen.
            </seg>
            <seg n="d3eea30b">
              Om inte tågen fungerar lär inte heller den regionala tillväxten
              fungera, och förutom att Bergslagen då lämnas åt sitt öde skärs
              också det Bergslagen av som kan vara en strategisk del av Mälardalens
              och Sveriges framtid. Det bör oroa Ulrica Messing dubbelt upp.
              Statsrådet har ju ansvar för både infrastruktur och regionalpolitik.
              Den här frågan visar hur oerhört väl dessa frågor hänger ihop.
              I stället väljer statsrådet i sitt svar i dag att lägga ansvaret
              på trafikhuvudmännen. Staten lämnar alltså med den tolkningen
              bygden i sticket. Är det regeringens politik?
            </seg>
            <seg n="30a64968">
              Min fråga, herr talman, är om statsrådet tänker vara med och
              ta sitt ansvar för Bergslagen. Eller är det så illa att regeringen
              ser på när Bergslagen hotas av den regering som till syvende och
              sist aldrig någonsin kan springa ifrån sitt eget ansvar?
            </seg>
          </u>
          <note type="speaker" n="afcd9d41">
            Anf. 19 ULRIK LINDGREN (kd):
          </note>
          <u who="ulrik_lindgren_5f7848" xml:id="i-66607b7b5fad6827-0" n="e52c07c3">
            <seg n="367c9e90">
              Herr talman! Tack för svaret, statsrådet Ulrica Messing.
            </seg>
            <seg n="a092db99">
              Staten har genom sitt organ Rikstrafiken i samarbete med länstrafikbolagen
              på flera håll i landet startat upp nya, moderna länstågtrafiksystem
              som sträcker sig över flera län, i vårt fall Örebro, Västmanland,
              Gävleborg och Dalarna.
            </seg>
            <seg n="e556d71a">
              Nu har staten genom den socialdemokratiska regeringen kommit
              på att man inte längre vill vara med på tåget. Starten skulle
              ske 2001. Det var väldigt stapplande i början. Avsikten var att
              trafiken skulle pågå till 2009. Man kan säga att trafiken på grund
              av startsvårigheterna inte har varit i gång i mer än ett två år.
              Trots det inledande strulet har resandet ökat. Det har varit ett
              väldigt positivt grepp, helt enkelt. Bara under 2004 har trafiken
              ökat med 10 %. Antalet passagerare har ökat kraftigt.
            </seg>
            <seg n="909ee110">
              Trots denna korta tid och trots den positiva utvecklingen av
              antalet resenärer, tycker nu Socialdemokraterna och minister Ulrica
              Messing att det är dags för staten att dra undan mattan för projektet.
              Varför då?
            </seg>
            <seg n="b840931d">
              Det förslag vi har sett hittills under höstens debatt i Dalarna
              är det svar som Ulrica Messing tillsammans med Vänstern och Miljöpartiet
              har lagt ut i debattartiklar, att det inte är, och aldrig har
              varit, meningen att staten ska gå in och ta ett ekonomiskt ansvar
              för den regionaltrafik som länen själva bär ansvar för. Nehej,
              jaha, kan man säga. Det är så dags att komma på det nu.
            </seg>
            <seg n="af5e1ec7">
              Faktum är att staten har värderat att det mycket lyckade projektet
              Tåg i Bergslagen varit ett så intressant interregionalt projekt
              som det heter sträckande sig över flera län, att ett väsentligt
              statligt stöd årligen skulle tilldelas projektet med 62 miljoner
              kronor. Det framgår väldigt tydligt av det regeringsbeslut som
              ligger till grund för hela saken och som fattades den 3 februari
              2000.
            </seg>
            <seg n="3a80ae21">
              Som svaret i dag ser ut är den fråga som måste ställas och som
              vi måste få besked om hur stor minskningen av det statliga åtagandet
              blir. Det har figurerat ett stort antal siffror i pressen. I dag
              är siffran som sagt 62 miljoner kronor per år. Det har varit olika
              uppgifter om minskningen, kanske 2030 % eller ännu mer. Det är
              väldigt angeläget att det kommer ett besked därför att det är
              ju snart, 2006, som Dalarna och övriga Bergslagen riskerar en
              situation där man har järnväg men inte särskilt mycket trafik
              på den. Det finns fordon, tåg och vagnar, men de kan inte köras.
              Och ekonomismällen får kommuner och landsting ta i de här fyra
              länen som har gjort borgensåtagandena som varit en förutsättning
              för att vagnmaterial skulle kunna köpas in och en förutsättning
              för att staten skulle gå in med sitt åtagande. Frågan är alltså:
              Hur stor blir neddragningen?
            </seg>
            <seg n="f54f1694">
              Min interpellationsfråga kan man nästan lämna och överge hoppet
              om. Den var: Vad avser statsrådet att göra för att rädda Tåg i
              Bergslagen och därmed stå för sina utfästelser gentemot regionen?
              Det verkar som att statsrådet inte avser att göra något slags
              räddningsoperation. Det syns inte heller någonting av någon sådan
              i dagens var. Tvärtom är beskedet att Rikstrafiken kommer att
              fortsätta återställandet av sin ekonomi för att nå balans. När
              så Rikstrafiken har genomfört sin ekonomisanering, slår statsrådet
              fast, kommer det även framöver att finnas möjligheter till goda
              kommunikationer. Hur då? Först tar staten bort pengarna, sedan
              är ändå de goda möjligheterna för handen. Finns det en god fe
              i sammanhanget som kommer att svinga ett trollspö, eller är tanken
              att regionen ensam ska hakas fast och få stå för de ekonomiska
              följderna?
            </seg>
          </u>
          <note type="speaker" n="5de5f38d">
            Anf. 20 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-8825f92acf5eed5c-0" n="d808fb1c">
            <seg n="a24eb453">
              Herr talman! Jag vill också inleda med att tacka statsrådet för
              viljan till svar och försöket till innehåll i svaret.
            </seg>
            <seg n="b13d0835">
              I allt väsentligt gör statsrådet för närvarande en berömvärd
              insats när det gäller skogskatastrofen. Hon är beslutsam och tydlig
              och framträder med auktoritet. Det är värt allt beröm.
            </seg>
            <seg n="9b11f90b">
              Jag kan i och för sig förstå om statsrådets panna inte i första
              hand veckas med anledning av tågtrafiken i Bergslagen. Men jag
              skulle ändå vilja efterlysa mer vilja, engagemang, kraft och pondus
              i det svar som vi har fått i dag. Var finns den beslutsamhet och
              framtidsinriktning som annars lyser igenom i statsrådets arbete?
              I svaret kan man i bästa fall tolka det som förhoppningar om att
              det ska ordna sig när Rikstrafiken får rota lite mer i siffrorna
              en litania över Rikstrafikens prekära situation.
            </seg>
            <seg n="853dd536">
              Jag skrev min interpellation utifrån Bergslagens och Örebro läns
              perspektiv. Här handlar det om just det man efterlyser: länsöverskridande
              trafik mellan Örebro, Västmanland, Gävleborg och Dalarna. Här
              finns alla de begrepp som vi i regionpolitiken och regionalpolitiken
              annars efterlyser som en del av lösningen regionförstoring, vidgad
              arbetsmarknad och ökat kunskapsinnehåll i tillverkning och tjänster.
              Den här trafiken skulle vara med och uppfylla dem. Det var ur
              tankar om att möjliggöra mer av arbetspendling och resor till
              högskolor och universitet i regionen som den här idén om en bättre
              trafik föddes.
            </seg>
            <seg n="094fd2e1">
              Regeringen ställde sig positiv under förutsättning att regionen
              tog på sig att bilda ett gemensamt bolag vilket också gjordes.
              Regeringen utsåg regionen till försöksområde för att utveckla
              järnvägstrafiken. Regeringen utfäste sig att via Rikstrafiken
              satsa 62 miljoner kronor per år, och de fyra länen satsade 18,5
              miljoner kronor och gick även in i stora borgensförbindelser 16
              Reginatåg, 40 miljoner kronor per år.
            </seg>
            <seg n="17f785aa">
              Bidragen till Tåg i Bergslagen minskas nu, när det i stället
              skulle behövas långsiktiga och tydliga åtaganden för att återuppbygga
              förtroendet bland annat för den trafik som SJ på vissa sträckor
              har misslyckats med men som nu är på väg att återvända.
            </seg>
            <seg n="f0622935">
              Anser statsrådet att det är lämpligt eller rimligt att radikalt
              ändra förutsättningarna på det sätt som skett för Tåg i Bergslagen,
              just när man hade kommit överens om en långsiktig inriktning på
              trafiken, som skulle skapa det underlag och det förtroende för
              att tågen faktiskt kommer, som är nödvändigt för att de mål som
              är uppsatta om regionalpolitisk utveckling, boende och liv på
              landsbygden också utanför de stora regioncentrumen ska bli möjliga?
            </seg>
          </u>
          <note type="speaker" n="51ceaefc">
            Anf. 21 KARIN SVENSSON SMITH (v):
          </note>
          <u who="karin_svensson_smith_18b0ef" xml:id="i-62ed2adcd66d8a64-0" n="c0dfb9f8">
            <seg n="d3a10713">
              Herr talman! Jag har först en kommentar när det gäller Rikstrafiken
              på kort sikt. Det har förekommit kritik, att regeringen inte tar
              intryck av de utredningar som görs. Här är det tvärtom. Statskontoret
              har utvärderat Rikstrafiken och visat att det har förekommit upphandlingar
              som är slösaktiga i förhållande till skattebetalarnas medel. Där
              måste jag ta regeringen i försvar och säga att det väl är alldeles
              utmärkt att man försöker bringa ordning i det och inte använder
              pengar på ett oförsiktigt och ansvarslöst sätt.
            </seg>
            <seg n="f837fdf9">
              Den debattartikel som syftades på tidigare citerade ni delar
              av. Andra delar av den handlar om ett gemensamt uttryck för att
              ta ansvar för att den här trafiken på något sätt ska värnas. Där
              har vi en gemensam ambition. Om vi de facto kan komma överens
              får vi se senare. Men ambitionsinriktningen hävdar jag är densamma.
            </seg>
            <seg n="31c31002">
              När det gäller det mer långsiktiga skulle jag vilja problematisera
              det här med lokal och regional tågtrafik, för det är inte alldeles
              enkelt att skilja åt, inte heller i förhållande till interregional
              tågtrafik. Det måste ses i ljuset av transportpolitikens allmänna
              inriktning. Rubrikerna har varit tydliga när det gäller infrastrukturinvesteringar.
              Det handlar om infrastrukturinvesteringar för ett hållbart transportsystem.
              Här görs nu, tror jag, den största satsningen i världen 381 miljarder
              på tolv år med ett syfte att uppnå de transportpolitiska delmålen
              inom ramen för en långsiktigt hållbar utveckling.
            </seg>
            <seg n="ed9d0028">
              Samtidigt brottas själva trafiken med problem. SJ styrs bara
              med ett krav på att man ska ha en utdelning av 13 % före skatt.
              Rikstrafiken har en budget som är mycket knaper i förhållande
              till infrastrukturinvesteringarna.
            </seg>
            <seg n="1bec419a">
              Som vi resonerar inom Vänsterpartiet måste man nog ifrågasätta
              de två olika verktygen för att nå målet långsiktig hållbarhet
              när det gäller relationen mellan infrastrukturinvesteringar och
              ansvar för trafiken. Självklart ska staten inte åta sig någonting
              som regionerna sköter bättre. Men SJ är statens järnvägsoperatör
              och Rikstrafikens instruktioner är sådant som vi hanterar här.
              Jag hävdar att det på sikt måste bli en annorlunda fördelning
              mellan infrastrukturinvesteringar och ett ekonomiskt ansvar för
              själva trafiken, om vi ska nå de mål vi har satt upp. Förutom
              att utvidga arbetsmarknadsregioner handlar det om miljön, jämställdhet,
              trafiksäkerhet och så vidare.
            </seg>
            <seg n="0e70c114">
              I den transportpolitiska propositionen finns också ett ansvar
              för att återkomma med de förslag som behövs för att trafiken ska
              möta de mål som riksdagen har satt upp när det gäller miljön.
              Jan Bergqvist har via Miljömålsrådet redovisat att det finns ett
              stort glapp. Framför allt när det gäller klimatfrågorna är vägtrafikökningen
              det största enskilda hindret för att nå miljömålen. Då måste man
              också återkomma med de förslag som behövs för att man ska klara
              detta. Ett ökat tågtrafikutbud är rimligen en av de saker vi måste
              se över, så att det blir mer görligt utifrån invånarnas perspektiv
              att vissa bilresor byts ut mot tågresor.
            </seg>
            <seg n="b7d0c9c4">
              Det finns en indelning mellan lönsam och olönsam trafik som vi
              från Vänsterpartiet ifrågasätter. När det gäller godstransporter
              kan vi se att Green Cargo har fått krav på sig att också sköta
              sig ansvarsfullt och inte bedriva verksamhet som kan ifrågasättas
              utifrån ett mer företagsekonomiskt perspektiv. Man kan se resultatet
              genast när de drar in olika vagnslaster såtillvida att vägarna
              slits mera genom att godstransporterna på väg ökar.
            </seg>
            <seg n="656f472d">
              Jag skulle vilja fråga statsrådet om regeringen också är beredd
              att överväga fördelningen mellan infrastrukturinvesteringar och
              ansvar för trafiken som medel för att nå det långsiktiga målet
              om ett hållbart transportsystem.
            </seg>
          </u>
          <note type="speaker" n="f9740dbe">
            Anf. 22 SVEN BERGSTRÖM (c):
          </note>
          <u who="sven_bergstrom_97960e" xml:id="i-94a7a13af9658303-3" n="1dbd0486">
            <seg n="4f485e2d">
              Herr talman! Den här debatten anknyter faktiskt till den tidigare
              debatten om hur förändringar i statens planering och brist på
              pengar förrycker planeringsprocessen på ett dramatiskt sätt. Vi
              fick en redovisning i trafikutskottet av nye generaldirektören
              Staffan Widlert där han visade tydligt hur dramatiskt man nu tvingas
              dra ned på anslagen från Rikstrafikens sida. Myndigheten har fått
              stora ekonomiska problem inte bara på grund av förändringar i
              den yttre världen utan också därför att man har ålagts nya uppgifter
              som man inte har fått pengar medskickade till. Det har inneburit
              att flyglinjer på många håll i landet är hotade LuleåPajala, ArlandaStoruman
              och Torsby/HagforsArlanda.
            </seg>
            <seg n="b254da89">
              Det har varslats om stora nedskärningar av det statliga anslaget
              till en rad tåglinjer runtom i landet, inte bara Tåg i Bergslagen
              som interpellanterna här tar upp utan också på många andra håll.
              Det kan vara av värde att bredda debatten till detta. Ett exempel
              är Blekinge kustbana där trafiken nu hotas av stora neddragningar
              och den utlovade elektrifieringen rentav ifrågasätts. Då har man
              i stället tvingat ut regionen och kommunerna att göra åtaganden
              och ställa upp ekonomiskt. Det är inte en rimlig situation, att
              man driver redan hårt pressade kommuner och regioner att ta på
              sig nya uppgifter på det sättet.
            </seg>
            <seg n="993e69c3">
              Brist på ekonomiska resurser tvingar Rikstrafiken att dra in
              stöd runtom i landet. Därmed riskeras trafiken, och investeringar
              värda många miljoner kan gå om intet.
            </seg>
            <seg n="30ecdddf">
              Det mest befängda är att Rikstrafiken inte har någon möjlighet
              att göra väl avvägda besparingar, precis som flera här har påpekat,
              som är beräknade ur ett samhällsekonomiskt perspektiv. Det är
              alltså akuta besparingar där det går att spara, inte där det är
              klokt att spara. Det beror naturligtvis på att det är bundet i
              långa avtal. Då får man spara där det slumpar sig så att avtalen
              går att omförhandla alternativt dra in. Det är väldigt olyckligt.
              Kollektivtrafiken, där Rikstrafiken har betytt väldigt mycket,
              är en grundbult i en väl utvecklad trafikförsörjning om vi ska
              kunna närma oss flera av de transportpolitiska målen som vi är
              ense om i den här kammaren. Enligt min mening är närmast alla
              delmål miljön, tillgängligheten, transportkvaliteten, trafiksäkerheten,
              regional utveckling och jämställdhetsmålet starkt kopplade till
              en bra kollektivtrafik.
            </seg>
            <seg n="14550c2d">
              Därför är det svårbegripligt att regeringen, men också Miljöpartiet
              och Vänsterpartiet som ju är stödpartier i det här sammanhanget,
              på en rad olika sätt försämrar förutsättningarna, inte bara genom
              neddragning av Rikstrafikens åtaganden utan också genom höjda
              bränsleskatter och fordonsskatter, vilket i sin tur ger ökade
              kostnader för upphandling av kollektivtrafik.
            </seg>
            <seg n="1a5dca22">
              Svenska Lokaltrafikföreningens vd Märta-Lena Schwaiger var mycket
              bekymrad över möjligheterna att upprätthålla den fullgoda kollektivtrafik
              som behövs i ett väl utvecklat samhälle. Jag skulle därför gärna
              se att statsrådet lite närmare kommenterade vilket ansvar hon
              känner för att hjälpa till att lösa Rikstrafikens prekära ekonomiska
              läge, eftersom det faktiskt är regeringen som bidragit till detta
              genom att lägga på nya uppgifter på Rikstrafiken utan att skicka
              med pengarna. Då är det klart att det blir problem. Red gärna
              ut det och ta ansvar fullt ut från regeringens sida.
            </seg>
          </u>
          <note type="speaker" n="18a0e7bb">
            Anf. 23 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-8" n="6139e296">
            <seg n="bf6fcdc5">
              Herr talman! Skälet till att vi är här och ni är upprörda över
              mig är att jag tar ansvar. Vi har tagit Statskontorets rapport
              på stort allvar. De pekar på en rad brister. Det gäller formen
              för upphandling av avtal, redovisningen kring hur avtalen ser
              ut, att avtalen spretar väldigt mycket, att det är svårt att hitta
              en linje mellan dem och många andra frågor. Vi har tagit alla
              de synpunkterna på stort allvar, och därför är det viktigt att
              vårt arbete inom Regeringskansliet, men också arbetet i myndigheterna,
              ibland granskas så att vi får en chans att korrigera där det funnits
              fel och brister.
            </seg>
            <seg n="57fcb467">
              Nu gör Rikstrafiken och dess styrelse ett stort, grannlaga och
              viktigt arbete. En av de saker som Statskontoret pekar på är just
              det som flera av er varit inne på, och där det ibland är svårt
              att hitta gränserna, nämligen att Rikstrafiken inte ska upphandla
              regional trafik, alltså den dagliga arbetspendlingen. Hur drar
              man då strecket för vad som är daglig arbetspendling och vad som
              inte är det? Det är naturligtvis en grannlaga uppgift, men det
              är alldeles uppenbart att man lyckats göra detta på ett bättre
              sätt med en del avtal än med andra.
            </seg>
            <seg n="f713ee85">
              Utvärderingarna har också pekat på att vi på en del områden i
              avtalen bryter mot det som riksdagen fattat beslut om. Det är
              klart att vi på olika sätt måste renodla det hela och försöka
              tydliggöra det uppdrag som riksdagen sagt att Rikstrafiken ska
              ha. Det kommer att i framtiden underlätta Rikstrafikens arbete.
              Men det handlar om svåra frågor och avvägningar.
            </seg>
            <seg n="c76b1814">
              Sedan kommer vi aldrig bort från att avtalen också i fortsättningen
              ser olika ut. Det har bland annat att göra med en gemensam lagstiftning
              inom EU. Man ställer olika krav på upphandling när det gäller
              tåg och när man till exempel upphandlar flyg. Detta är rent juridiskt
              kopplat till lagstiftningen, och den måste vi naturligtvis följa.
            </seg>
            <seg n="ae25ae74">
              Sven Bergström har rätt när han säger att vi för ett antal år
              sedan pekade på att Rikstrafiken skulle upphandla flygtrafik utan
              att skicka med extra pengar för detta. Skälen till att Rikstrafiken
              just nu dras med stora ekonomiska problem är dock flera. Det beslut
              som fattades för flera år sedan finns naturligtvis med i potten.
              Ett annat skäl är att inte bara flyget trycker på med stort behov
              av upphandlingar utan att också fler och fler tågoperatörer tillsammans
              med sina trafikhuvudmän trycker på och vill ha trafik upphandlad.
              Vi ser i dag ett större behov av att upphandla trafik än för några
              år sedan.
            </seg>
            <seg n="536b1b61">
              Ett tredje skäl är att en del av de avtal som Rikstrafiken för
              något år sedan träffade blev mycket dyrare än vad tanken var från
              början. Det gäller framför allt upphandlingar kring flyget, där
              vi träffade en del riktigt dåliga avtal med den danska operatören
              DAT, vilket skapade mycket oro ute i kommuner och län. Nu är det
              åtgärdat.
            </seg>
            <seg n="c6b40a20">
              Alla avtal som går ut ska naturligtvis ses över utifrån vilka
              skäl det finns för att justera avtalen jämfört med den föregående
              avtalsperioden. Jag delar den positiva beskrivning som Torsten
              Lindström började med att ge, även om han sedan blev mer dyster
              än vad jag kanske är, när han beskrev den positiva utveckling
              som vi ser inte minst i Mälardalen, där ju infrastrukturinvesteringarna
              verkligen knyter ihop kommuner och orter och där vi också ser
              en ökad pendling.
            </seg>
            <seg n="ce94b428">
              Det är klart att alla vi som i dag debatterar denna fråga önskar
              att tågtrafiken och kollektivtrafiken ska bli mer och mer kommersiellt
              lönsam. Och ju fler som reser desto mindre behov har operatörerna
              av att få bidrag eller statsstöd. Om resandet ökar så mycket att
              Rikstrafiken kan dra sig tillbaka från någon sträcka tycker jag
              att det är mycket positivt, för då har vi lyckats med det som
              vi arbetar med inom transportpolitiken och kollektivtrafiken.
              Jag menar alltså att det alltid när ett avtal går ut är rimligt
              att ställa sig frågan hur behovet nu ser ut jämfört med när vi
              skrev avtalet, oavsett om det var för tre eller fem år sedan.
            </seg>
            <seg n="97dc4686">
              Nu har Rikstrafiken i uppdrag att titta på alla avtal. I dag
              debatterar vi i och för sig tågtrafiken, men jag vill understryka
              att besparingar också kommer att ske när det gäller flygtrafiken.
              Vi kommer att upphandla trafik för nästan 800 miljoner kronor
              under detta år, och trots det står Rikstrafiken inför svåra prioriteringar.
            </seg>
          </u>
          <note type="speaker" n="43c5f70a">
            Anf. 24 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-cc0a732655787822-1" n="e88350d2">
            <seg n="27b71d32">
              Herr talman! Statsrådet menar att regeringen tar ansvar genom
              att rensa upp, genom att skapa ordning och reda, genom att se
              till att staten inte stöder daglig pendling. Den direkta följdfrågan
              måste givetvis bli: Tycker statsrådet att järnvägssträckan LuleåGöteborg
              är ett exempel på daglig pendling, eftersom det enligt Rikstrafiken
              inte ska vara staten som stöder den järnvägslinjen? Hur går argumentationen
              från Ulrica Messings sida egentligen ihop med den verklighet som
              vi från interpellanternas sida beskriver, och den verklighet som
              vi alla lever i?
            </seg>
            <seg n="f8ab3e2e">
              Hur har det kunnat bli så här? Ja, det beror knappast på att
              regeringen tagit för mycket ansvar tvärtom. Rikstrafiken, denna
              statliga myndighet, har misskötts år in och år ut. Den har inte
              fått mer pengar, vilket Ulrica Messing medgett här i dag, trots
              de nya åtaganden som den politiska ledningen tilldelat den. Tvärtom
              har den fått hanka sig fram. Den har slutit dåliga avtal. Ansvaret
              för detta ligger förstås på regeringen. Var annars?
            </seg>
            <seg n="5005cb2c">
              Det är samma regering som utfärdar regleringsbreven för Rikstrafiken
              som lägger fram en proposition om transportpolitiska mål, något
              som Ulrica Messing i dag inte längre säger sig kunna följa därför
              att kortsiktighet och kameralt tänkande är viktigare än långsiktighet
              och regionala investeringar. Det är samma regering som först låter
              det gå år efter år och sedan plötsligt panikmässigt kommer på
              att det här inte var bra, nu ska de spara ojsan! Jag hoppas verkligen,
              herr talman, att inte lika mycket sker hipp som happ på de andra
              politiska områden som regeringen har ansvar för. Detta oroar verkligen.
              Jag vill inte tro att det ska vara så illa.
            </seg>
            <seg n="7ca10a1a">
              Åter till Ulrica Messings svar i denna debatt. Det är ju positivt
              att Ulrica Messing och jag kan vara överens om att det är bra
              med en stark utveckling i Bergslagen och Mälardalen. Men det räcker
              inte. Det måste också följas av handling. Och då är vi tillbaka
              i det faktum att trafikplaneringen för Tåg i Bergslagen i dag
              hotas på grund av regeringens underlåtenhet från år till år och
              på grund av regeringens handlande i dag. Det är det som frågan
              handlar om, och det är därför som jag frågat: Tänker regeringen
              göra någonting för att rädda Tåg i Bergslagen, eller tänker man
              fortsättningsvis bara sitta och titta på och låta det gå lite
              grann hur som helst?
            </seg>
            <seg n="ddc9f697">
              Det finns ytterligare en aspekt i detta. Ulrica Messing vill
              jag råkade höra det i en tidigare interpellationsdebatt i dag
              också vara allmänpolitiker, såsom vi alla är. Om faran blir verklighet
              hotas också kommuners och landstings ekonomier i den bygden på
              grund av de borgensåtaganden som de gick in i under förespegling
              av statliga löften för några år sedan. Inte kan Ulrica Messing
              vara beredd att ta diskussionen om vilka nedskärningar i välfärden
              i Bergslagen som väntar ifall regeringens politik på det här området
              blir verklighet? Tänk gärna om också på den punkten.
            </seg>
            <seg n="5bae3224">
              Herr talman! Frågan kvarstår om regeringen över huvud taget tänker
              ta sitt ansvar mer än vad den gjort, eller snarare inte gjort.
              Det är kontraproduktivt, motsägelsefullt, att å ena sidan tala
              om en positiv utveckling, å andra sidan från regeringens sida
              slå undan benen, eller snarare hjulen, på tågen i Bergslagen,
              om det nu skulle gå så illa. Om där inte finns några tåg behövs
              i stället mer regionalpolitik. Då får Ulrica Messing ta fram en
              annan börs, men det är samma statliga ansvar allt som allt.
            </seg>
            <seg n="989a91e1">
              Tänk gärna om, Ulrica Messing, och se till att ta ditt ansvar
              inte bara i ord utan också i handling.
            </seg>
          </u>
          <note type="speaker" n="61cf099b">
            Anf. 25 ULRIK LINDGREN (kd):
          </note>
          <u who="ulrik_lindgren_5f7848" xml:id="i-66607b7b5fad6827-1" n="e52c07c3">
            <seg n="11b5dafd">
              Herr talman! Ulrica Messing gav i svaret i sitt första anförande
              ingen hänvisning till och ingen förhoppning om vårpropositionen.
              Det har tidigare i höstens debatt skymtat att det på något sätt
              skulle bli mer pengar där. Det är nu ganska understruket att det
              inte blir någon räddning av Tåg i Bergslagen som vi efterfrågar
              i våra interpellationer, utan det blir fortsatt neddragning. Svaret
              är därmed ganska tydligt. Statsrådet tar ansvar för regeringspolitiken.
              Hon säger klart ut: Regionen får ta smällen. Ni får helt enkelt
              mindre pengar. Men vi har fortfarande inte något svar på hur stor
              neddragningen blir. När får vi besked om det?
            </seg>
            <seg n="ccd702de">
              Sedan upphör tydligheten i svaret. Det står att det även framöver
              kommer att finnas goda kommunikationsmöjligheter i både Västmanland
              och Örebro län liksom i landet i övrigt. Landet i övrigt förstår
              jag som åtminstone Dalarna. Hur ska det ske utan dessa pengar?
              I svaret antyds det att det ska ske genom dialog, förhandling,
              arbete och analys. Jag kan inte få det till någonting annat än
              att det handlar om att regionen ska ta ett större ekonomiskt ansvar.
              Vilka följderna blir av det ser vi redan.
            </seg>
            <seg n="6bd86794">
              Rikstrafiken har redan dragit in stödet till den så kallade genvägen
              KarlstadBorlänge. Dalatrafik säger sig inte ha någon som helst
              möjlighet att gå in med de pengar som fattas för att fylla hålen.
              Dalatrafik har aviserat stora kostnadsökningar redan som det är
              med ny upphandling av kollektivtrafiken i länet i år. Samtidigt
              har Dalatrafik precis som trafikhuvudmännen i övriga län stor
              press på sig från sina huvudmän att kostnaderna inte får öka.
              Kommunerna har händelsevis även andra uppgifter, som Torsten Lindström
              var inne på här, som vård, omsorg med mera.
            </seg>
            <seg n="ffe09621">
              Hur går egentligen regeringsarbetet till hos Socialdemokraterna?
              Man kan få intrycket att regeringen följer minsta motståndets
              lag genom att fara runt i bygderna och se till att man tar på
              sig ett antal åtaganden, vilket nu har gjorts under ett antal
              år. Det är lättare att säga ja än att få dålig PR av att regeringen
              säger nej till lokala initiativ. Sedan hoppas man att det ekonomiska
              obehaget när det kommer inte ska drabba partiet med någon skuld.
              Det är myndigheten i det här fallet Rikstrafiken som inte kan
              upphandla. Det går risigt till där. Därmed ska Rikstrafiken få
              ta smällen av det.
            </seg>
            <seg n="6420c010">
              Myndigheten Rikstrafiken ska naturligtvis sköta sig inom den
              ekonomi som den är sig tilldelad. Men det är regeringen som har
              orsakat underskotten hos Rikstrafiken genom att begära ett antal
              åtaganden av myndigheten. Statsrådet har själv presenterat flygupphandlingar
              och ansvaret för Gotlandstrafiken fortsättningsvis, oavsett hur
              Gotlandstrafiken ökar i kostnad. Den fick från början en jättebarlast
              av räddningspaketen för SJ. Regeringen verkar kalkylera med att
              väljarna ska missa vem som är ansvarig.
            </seg>
            <seg n="423a83d7">
              Är det en dold agenda i regeringens kalkyl att betrakta sådana
              statliga åtaganden som ett slags försöksprojekt? Har man väl fått
              regionerna på kroken sitter de fast där. Då är de tvungna att
              fullfölja projektet. Själv kan regeringen betrakta sig som en
              fri fågel i sammanhanget.
            </seg>
            <seg n="ab0864d3">
              Eller är det helt enkelt bara en tombolafråga? Det finns ingen
              särskild tanke med det regionala utvecklingsarbetet för regeringens
              del. Det kan vara ett åtagande i Tåg i Bergslagen ett år och nästa
              år inget åtagande, beroende på hur tombolan utfaller. Hur går
              egentligen regeringsarbetet till, herr talman?
            </seg>
          </u>
          <note type="speaker" n="027d7ee0">
            Anf. 26 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-8825f92acf5eed5c-1" n="d808fb1c">
            <seg n="ad8ba50b">
              Herr talman! Det är glädjande att statsrådet menar sig ta ansvar
              genom att nu ta Statskontorets kritik på allvar. Det är en del
              av ansvarstagandet. Den andra delen har vi varit inne på här.
              Uppdrag och resurser måste vara något så när balanserade. Det
              måste finnas möjligheter att utföra det uppdrag som man blir ålagd.
              Det är allvarligt att Rikstrafiken inte klarar sin uppgift. Det
              är frestande att här ge sig in på en diskussion om nya segrare
              i regeringens utnämningspolitik. Men vi avstår väl från den.
            </seg>
            <seg n="efb9d642">
              Det handlar om att inte i det här skedet överge de människor
              för vilka de aktuella sträckorna har stor betydelse för kompetensutveckling
              och arbets- och karriärmöjligheter. Det handlar om möjligheter
              till anslutningsresor för att ta sig till Arlanda, Helsingfors,
              Göteborg eller orter där väldigt mycket av utvecklingsarbete och
              teknikutveckling sker och dessa tillväxtcentrum finns. Människor
              måste kunna få ta del av det för att utveckla arbetsmetoder, arbetsinnehåll,
              jämställdhet och annat också utanför de stora centrumen.
            </seg>
            <seg n="7a5ee1eb">
              Det är bra att Ulrica Messing bekräftar uppgifterna om de ökade
              åtagandena för Rikstrafiken. Det är ärligt och rakt. Flyget, de
              sträckor som SJ vill lämna över och de ökade kostnaderna för Gotlandstrafiken
              ska alltihop rymmas inom samma pengapåse, eller kanske till och
              med inom minskade anslag. Det håller inte. Uppdrag och resurser
              måste följas bättre åt.
            </seg>
            <seg n="c3da86f7">
              Min uppfattning är att mer resurser behövs. Det handlar först
              och främst om strategiska stöttningar i inledningsskedet. Man
              måste kunna lita på att tågen går. Först var det Reginatågen som
              inte fungerade, och sedan var det SJ som inte fungerade. Det gäller
              att driva trafiken.
            </seg>
            <seg n="4c243585">
              Nu finns det nya operatörer som är väldigt hoppfulla om framtiden.
              Men de säger: I ett övergångsskede under två, tre år behöver vi
              relationen med Rikstrafiken för att kunna komma i gång ordentligt
              och återuppbygga förtroendet för trafiken. Låt oss få det så att
              vi kan arbeta framåt. Det tycker jag att vi ska ta vara på.
            </seg>
            <seg n="7d13052a">
              Det är ett intressant förslag som Karin Svensson Smith har om
              resursfrågan. Hur ser statsrådet på möjligheten att öka anslaget
              till Rikstrafiken i syfte att ge fortsatta möjligheter att bedriva
              trafik på ett ekonomiskt rimligt sätt för att fullfölja tidigare
              planer? Det vore intressant att få en belysning också av den inriktning
              som Karin Svensson Smith pekar på som en möjlighet.
            </seg>
          </u>
          <note type="speaker" n="3e721760">
            Anf. 27 KARIN SVENSSON SMITH (v):
          </note>
          <u who="karin_svensson_smith_18b0ef" xml:id="i-62ed2adcd66d8a64-1" n="c0dfb9f8">
            <seg n="a566c13f">
              Herr talman! Vi har tidigare i dag i kammaren berört katastrofer
              och vilka stora konsekvenser de kan få för människor och samhällsekonomin.
              Men man kan också förebygga och minska klimatpåverkan. Det finns
              nog mer en allmänt utbredd ödmjukhet för vad naturen kan åstadkomma.
            </seg>
            <seg n="bea34879">
              Själva syftet med det som beskrivs i intentionerna bakom att
              ställa om transporsystemet för att göra det ekologiskt hållbart
              måste lyftas fram igen. Det är egentligen vad vi talar om här
              när det gäller tågtrafiken.
            </seg>
            <seg n="df53918f">
              Väljarna ska givetvis granska vad som står i regeringsdeklarationen.
              Där har man ånyo utfäst ambitionen att Sverige ska vara ett föredöme
              när det gäller ekologisk omställning. Men väljarna ska nog också
              granska det som finns som alternativ till politiken.
            </seg>
            <seg n="2371a66a">
              Såvitt jag kan se i Kristdemokraternas budgetförslag har man
              mindre anslag till Rikstrafikens budget. Man föreslår en nedskärning.
              Rätta mig om jag har fel, men det var vad jag vid en hastig översikt
              fick se tidigare i dag. Det enda av de borgerliga partierna som
              jag hittade som föreslog mer pengar till Rikstrafikens budget
              är Centern.
            </seg>
            <seg n="fe36caec">
              Det finns en uttalad ambition i artikeln som Ulrica Messing har
              skrivit tillsammans med Claes Roxbergh. Jag tror att vi noga ska
              se på följderna av den. Vi är intresserade av att tågtrafiken
              finns. Av vilken anledning skulle man annars investera 107 miljarder
              i nya spår? Sedan tror jag att man i Regeringskansliet måste fundera
              över fördelningen mellan infrastruktur och ekonomiskt ansvar för
              trafiken.
            </seg>
            <seg n="80534bc4">
              Till Sven Bergström vill jag säga att en del av den ekologiska
              omställningen är en dieselskatt. Hur ska vi någonsin få transporten
              av godset på vägarna att i större utsträckning kombineras med
              sjötransporter och spårtransporter om det är så väldigt mycket
              billigare att använda lastbil än de andra två transportslagen?
              Höjd dieselskatt är ett medel för att kunna förändra och göra
              en mer optimal fördelning.
            </seg>
            <seg n="25175351">
              Slutligen skulle jag vilja säga att jag tror att vi ska ta en
              titt på Danmark när det gäller det här. DSB har i ett uppdrag
              en trafikeringsplikt till olika orter. Man har ett årligt anslag
              på 4,1 miljarder för att DSB, som är en statlig tågoperatör, ska
              kunna fullfölja den danska trafikpolitiken. Kanske har vi någonting
              att lära av detta.
            </seg>
          </u>
          <note type="speaker" n="ef313544">
            Anf. 28 SVEN BERGSTRÖM (c):
          </note>
          <u who="sven_bergstrom_97960e" xml:id="i-94a7a13af9658303-4" n="1dbd0486">
            <seg n="c227bf55">
              Herr talman! Ulrica Messing var oväntat uppriktig och tydlig
              i självrannsakan av hur Rikstrafiken har skötts. Det har varit
              dyra och dåliga upphandlingar men också brister i ledning och
              kompetens. Det har också bekräftats av Statskontoret. Men jag
              tycker att det är lite orättvist mot den nya ledningen i Rikstrafiken
              att ställa den inför fullbordat faktum och att inte ge den en
              fair chans att klara ut situationen på ett rimligt sätt. Det är
              inte rimligt att man måste göra sådana här panikartade besparingar
              som man nu tvingas in i.
            </seg>
            <seg n="275aca2d">
              Precis som Karin Svensson Smith sade fanns det ett parti som
              hade rejält mycket mer pengar till Rikstrafiken för att ge den
              en bättre chans, nämligen Centerpartiet.
            </seg>
            <seg n="6a5633a7">
              När det gäller Tåg i Bergslagen finns det ytterligare några reflexioner
              att göra. Det finns delar av landet regioner som resonerar om
              möjligheterna att dra i gång likartade projekt, åtminstone likartade
              i delar. Vi har ju Norrtågsprojektet uppe i mina trakter och norrut.
              Hur ska man där våga ge sig in i stora åtaganden om inte givna
              löften fullföljs på ett sätt som det är uttalat från början? Jag
              är orolig för att man inte vågar sjösätta projekt som är ambitiösa
              och lovande om man ser att Tåg i Bergslagen får smäll på fingrarna
              och att staten inte fullföljer sina åtaganden.
            </seg>
            <seg n="423c9be8">
              Dessutom är detta ett orättvist övervältrande av kostnader på
              regioner och på kommuner som i sin nöd är beredda att skjuta till
              pengar, typ nere i Blekinge, bara för att man ska få den tågtrafik
              som man har blivit utlovad.
            </seg>
            <seg n="5bfd2cff">
              Ulrica Messing har i tidigare debattinlägg hänvisat till den
              transportpolitiska propositionen, som är aviserad till sent i
              vår. Jag hoppas verkligen att vi då kan se hur regeringen försöker
              ta ett helhetsgrepp så att vi i framtiden inte tvingas se hur
              vi på område efter område får sådana här olyckliga situationer
              där man sviker givna löften till regioner, till företag och till
              enskilda människor.
            </seg>
          </u>
          <note type="speaker" n="86d0d663">
            Anf. 29 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-9" n="6139e296">
            <seg n="e6580f59">
              Herr talman! Det är framför allt tre saker som jag skulle vilja
              kommentera och som jag tror är extra intressanta för oss att gå
              vidare med.
            </seg>
            <seg n="734524aa">
              Ulrik Lindgren försöker göra partipolitik av det här och påstår
              att jag följer minsta motståndets lag. Jag kan inte låta bli att
              säga att det snarare är tvärtom, eftersom jag nu står kvar här
              trots tre interpellanter som kräver besked om nya pengar till
              Tåg i Bergslagen. Jag följer inte minsta motståndets lag. Det
              här är ett svårt läge. Vi måste stötta Rikstrafiken med de avtal
              som man ska se över. Vi måste också kunna hjälpa Rikstrafiken
              med att peka ut platser där man inte ska upphandla trafik i framtiden,
              så att man får större möjligheter att hålla sig till den budget
              som man har. Det är inte att göra det enkelt för sig, men det
              är att ta ansvar för den myndighet som ligger under mitt ansvarsområde.
            </seg>
            <seg n="11fcdd19">
              Sven Gunnar Persson pekade på att Rikstrafiken har en viktig
              roll att spela när det gäller att få i gång trafik över en tid.
              Jag delar den uppfattningen, och jag tror att det också är detta
              som vi ska ha för ögonen ibland när vi tittar på nya avtal som
              ska ingås. Det kanske inte är så att Rikstrafiken alltid behöver
              ha avtal som är så väldigt långa, utan det kan vara oerhört viktigt
              att man till exempel i ett område som Mälardalen, där det bor
              mycket folk, kan spela en roll i början för att få i gång ett
              resandemönster som påverkar utvecklingen på längre sikt.
            </seg>
            <seg n="1be1a704">
              Det utesluter inte att Rikstrafiken inte också måste ha andra
              avtal. Då kan också längden på avtalet spela en roll, som Sven
              Bergström är inne på. Jag möter ibland operatörer som försöker
              vara med och konkurrera och lägga bud på trafik som ska upphandlas.
              Ett problem är att upphandlingstiden ibland är så kort att det
              är svårt att ta på sig utgifter för material och till exempel
              våga köpa in tågvagnar. Det är stora investeringar, och ska man
              våga göra dem måste man få skriva av dem på en längre tid. Låt
              oss också fundera på längden på avtalen i det perspektivet.
            </seg>
            <seg n="df5631bb">
              Karin Svensson Smith tog upp en sak i sitt förra inlägg som jag
              glömde kommentera, men som jag tycker är mycket intressant. Det
              gäller den fördelning som vi har i dag av pengar till själva infrastrukturen
              jämfört med det som ska gå på infrastrukturen. Vi gör nu en stor
              satsning på infrastruktur, där vi under tolv år ska fördela 381
              miljarder. Majoriteten av pengarna ska gå till stora järnvägsinvesteringar.
              De kommer att spela en stor roll för persontrafiken men också
              för godstrafiken.
            </seg>
            <seg n="34aca2af">
              Utifrån den debatt vi för här nu men också utifrån den diskussion
              som vi förde i miljö- och jordbruksutskottet i förmiddags med
              anledning av konsekvenserna av stormen i södra Sverige ser vi
              nu att vi har brist på rullande material. Vi har brist på godståg,
              vi har brist på vagnar till godståg och vi har ibland brist på
              persontåg. Låt oss fundera över om fördelningen mellan infrastrukturen
              i sig och det som ska gå på infrastrukturen är rimlig som den
              är i dag, eller om vi också ska kunna avsätta en del pengar till
              rullande material och se det som en del i en helhet på den stora
              satsning som vi nu gör på infrastruktur.
            </seg>
          </u>
          <note type="speaker" n="b966a639">
            Anf. 30 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-cc0a732655787822-2" n="e88350d2">
            <seg n="36e42174">
              Herr talman! Riksdagen och regeringen har det nationella ansvaret
              för att det är möjligt att bo och leva i hela landet och för att
              kommunikationerna fungerar. Det behövs uppenbarligen kriterier
              för vilken typ av trafik som staten ska stötta. Det verkar som
              om det i det socialdemokratiska regeringskansliet under de senaste
              tio åren och likaledes i den myndighet som har sorterat under
              denna regering snarare har varit först-till-kvarn-principen, ad
              hoc och lite paniktänkande som har rått än en långsiktig medvetenhet
              om vilka investeringar som behövs för vårt lands framtid.
            </seg>
            <seg n="6417a1f8">
              Denna kortsiktighet, som på något sätt kröns av hotet om indragningen
              för Tåg i Bergslagen, som Ulrica Messing själv har medgett här
              i dag är kortsiktigt och står i strid med de transportpolitiska
              målen, får förödande konsekvenser för den här bygden och regionen.
              Den får också förödande konsekvenser långsiktigt för vårt lands
              möjlighet att växa och utvecklas hur mycket tillväxt man än pratar
              om. Självfallet ska myndigheter skötas, och ansvaret för att myndigheter
              sköter sig ligger inte på Statskontoret utan på regeringen. Därför
              får nog regeringen tänka om ordentligt så att det blir ordning
              och reda och långsiktighet framöver.
            </seg>
            <seg n="541b3853">
              Jag noterar, herr talman, att Ulrica Messing inte på något som
              helst sätt i dag har gett något besked om hur regeringen ser på
              Bergslagen och tågtrafiken där. Den passivitet som har varit så
              utmärkande för regeringens politik fortsätter också i denna debatt.
              Det är, herr talman, ingenting annat än ett svek. Det är ett svek
              mot de människor som berörs, och det är ett svek som Socialdemokraterna
              och stödpartierna givetvis kommer att få stå till svars för såvida
              nu inte Ulrica Messing tänker om och tar sitt ansvar i handling
              och inte bara i ord.
            </seg>
          </u>
          <note type="speaker" n="6e420c21">
            Anf. 31 ULRIK LINDGREN (kd):
          </note>
          <u who="ulrik_lindgren_5f7848" xml:id="i-66607b7b5fad6827-2" n="e52c07c3">
            <seg n="8bc48f72">
              Herr talman! Statsrådet Ulrica Messing berättade att hon inte
              följer minsta motståndets lag. Nej visst, så är det nu! Hon följer
              inte längre den lagen. Men nu är vi lite grann vid vägs ände.
              Det som har gett upphov till den situationen, att vi nu är vid
              vägs ände, är att regeringen har följt minsta motståndets lag
              och lagt åtagande på åtagande på Rikstrafiken. Nu är vi i en situation
              med akuta problem med ekonomin för Rikstrafiken.
            </seg>
            <seg n="6a004e92">
              Vi har fortfarande inget svar på hur stor neddragningen för Tåg
              i Bergslagen blir. Eventuella aviseringar om räddning lyser helt
              med sin frånvaro, utan det är fråga om neddragning. Frågan är
              bara hur stor den blir. Det beskedet har vi inte. Det blir alltså
              inte någon räddning.
            </seg>
            <seg n="75876d79">
              Statsrådet kan inte heller ge ordentligt besked om huruvida det
              blir någon omprövning av regeringsarbetet, det vill säga mer av
              övertänk över hela nationen innan man går in i nya åtaganden.
              Möjligen kan vi avläsa det i resonemanget om att det ska ske mer
              tänkande om infrastruktursatsningen så att det blir en vettig
              fördelning mellan satsningen på infrastruktur och det som ska
              gå på infrastrukturen.
            </seg>
            <seg n="c77fb3e1">
              Om jag ska försöka vara positiv fanns det faktiskt en ansats
              i regeringsbeslutet från den 3 februari 2000, där man åtminstone
              tyckte att det var angeläget att man noga skulle följa upp och
              utvärdera upphandlingen av trafiken i Tåg i Bergslagen. Så står
              det faktiskt i beslutet. Det har inte regeringen och Ulrica Messing
              gjort sedan 2000. Statskontorsrapporten är av sent datum. Det
              finns en stor och lång historia innan dess där man bara har låtit
              det gå.
            </seg>
            <seg n="99292c36">
              Frågan kvarstår: Blir det någon omprövning av regeringsarbetet
              med tanke på Statskontorets kritik? Kommer regeringen att börja
              ta i sin myndighet, Rikstrafiken?
            </seg>
          </u>
          <note type="speaker" n="de852165">
            Anf. 32 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-8825f92acf5eed5c-2" n="d808fb1c">
            <seg n="4b779939">
              Herr talman! När jag talade med en av de mer kända järnvägsoperatörerna
              i morse betonade han flera gånger att tillgänglighet ger ökad
              trafik. Det har han också visat många gånger. Nu visar han det
              på flera sträckor i Tåg i Bergslagen, och jag tror att det är
              sant.
            </seg>
            <seg n="e675b41d">
              Statsrådet och jag har samma uppfattning, och det gläder mig,
              om att det är rätt inriktning att komma i gång och skapa förtroende
              för att få en trafik som gör att människor är angelägna om att
              åka tåg.
            </seg>
            <seg n="b65934f0">
              Därför är det här en viktig strategisk fråga för hur vi ska kunna
              öka möjligheterna för långsiktigt hållbara persontransporter miljömässigt,
              ekonomiskt och socialt. Det är också en viktig fråga för hur vi
              ska kunna reparera de luckor som skapats genom tidigare misslyckanden
              inom inte minst tågtrafiken.
            </seg>
            <seg n="0181ae07">
              Jag tycker att statsrådet visar en tydlig insikt när det gäller
              problem, behov och möjligheter. Men statsrådet är, liksom vi alla,
              trängd av den bistra budgetsituation som regeringen försatt sig
              i.
            </seg>
            <seg n="fe107f06">
              Jag vill tacka för det här samtalet, den här diskussionen och
              debatten. Jag lovar att göra allt vad jag kan för att få mitt
              parti att medverka till att en bättre balans kan uppnås mellan
              uppgifter och resurser för Rikstrafiken. Jag tror att det bör
              vara en gemensam inriktning att skapa resurser så att människor,
              som det ju handlar om ytterst här, på ett bättre sätt kan utvecklas,
              höja sin kompetens, söka nya arbetsmöjligheter och ta hem kunskap
              till sin region, inte minst på landsbygden, för att hela Sverige
              ska leva och utvecklas.
            </seg>
          </u>
          <note type="speaker" n="d99a82a9">
            Anf. 33 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-10" n="6139e296">
            <seg n="9a4a5d82">
              Herr talman! Utgångspunkten för Rikstrafikens uppdrag och för
              hela transportpolitiken är att se hur trafikslagen kan komplettera
              varandra och vilket trafikslag som passar bäst var. Jag tror inte
              att det råder några delade uppfattningar om att i vårt geografiskt
              stora land behövs alla trafikslag.
            </seg>
            <seg n="3b30be22">
              Men i Rikstrafikens uppdrag finns det en tydlig fokusering på
              att de ska knyta ihop regioner. I det arbete som Rikstrafiken
              nu gör som operativ myndighet det är alltså Rikstrafiken som upphandlar
              och förhandlar, inte Näringsdepartementet tittar de också på hur
              trafikslagen kan komplettera varandra.
            </seg>
            <seg n="9274b7b7">
              Jag vill vara tydlig mot riksdagen och alla som lyssnar på denna
              debatt och säga att vi kommer att se framför oss hur till exempel
              flyget ska ha en större roll i norra Sverige när det gäller Rikstrafikens
              åtaganden och en mindre roll i Mellansverige. I Mellansverige
              spelar tågtrafiken en större roll än flyget för att knyta ihop
              kommuner och regioner.
            </seg>
            <seg n="3bdc9bd7">
              Jag utesluter inte att när Rikstrafiken är klar med sitt grannlaga
              och svåra men viktiga arbete och regeringen också har kunnat stötta
              Rikstrafiken i det genom att vara tydliga med vilka sträckor man
              ska upphandla och vilka man inte ska upphandla, kommer vi också
              att se en tydligare renodling mellan de trafikslag som upphandlas
              och de platser som det handlar om.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="53c36e11">
            10 § Svar på interpellation 2004/05:245 om tågtrafiken längs
            Uven
          </note>
          <note type="speaker" n="b749eb6a">
            Anf. 34 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-11" n="6139e296">
            <seg n="9eff58bc">
              Herr talman! Torsten Lindström har frågat mig vilka åtgärder
              jag avser att vidta för att säkerställa god trafik och hög trafiktäthet
              längs Uven (UppsalaSalaVästeråsKolbäckEskilstunaNorrköping) och
              vilka åtgärder jag avser att vidta för att Rikstrafiken ska få
              möjlighet att även framgent stödja Uven.
            </seg>
            <seg n="0929de0e">
              Låt mig börja med att säga att jag många gånger tidigare har
              betonat att tåget är ett viktigt transportmedel för daglig pendling
              på lite längre sträckor. Jag håller därför med Torsten Lindström
              om att vi måste värna om att upprätthålla goda och varaktiga järnvägsförbindelser
              som ger långsiktigt tillförsiktliga pendlingsmöjligheter i områden
              där vi har integrerade arbetsmarknader.
            </seg>
            <seg n="10526278">
              En viktig insats för att åstadkomma detta är de stora infrastruktursatsningar
              som staten gjort och kommer att göra i Mälardalen både på väg-
              och järnvägssidan. Jag tänker bland annat på Svealandsbanan, Mälarbanan,
              E 18 och E 20 men också på den kommande Mälartunneln genom centrala
              Helsingfors.
            </seg>
            <seg n="4e884b6d">
              Rikstrafiken har uppdraget att vid behov upphandla transportpolitiskt
              motiverad interregional persontrafik som inte upprätthålls i trafikhuvudmännens
              regi och där det saknas förutsättningar för kommersiell drift.
              Rikstrafikens hela verksamhet, inklusive trafikupphandlingar,
              bygger alltså på att verka för de transportpolitiska målen som
              riksdagen har slagit fast.
            </seg>
            <seg n="4e57e66a">
              Rikstrafiken befinner sig nu i en svår situation och har överskridit
              sina anslagna medel. För att täcka de ökade utgifterna tillförs
              Rikstrafiken extra medel på 30 miljoner kronor för år 2005. Trots
              detta krävs besparingsåtgärder för att inte anslagna medel ska
              överskridas även detta år.
            </seg>
            <seg n="d07dab7b">
              På grund av den uppkomna situationen ser Rikstrafiken över hela
              sin upphandlings- och stödverksamhet. Syftet är att identifiera
              möjliga besparingsåtgärder. Ett problem är att Rikstrafiken i
              många fall är bunden av trafikavtal som löper på flera års sikt.
              Det är ett faktum som tyvärr minskar myndighetens handlingsfrihet
              på kort sikt. Rikstrafikens besparingsåtgärder omfattar alla trafikslag.
              Jag utgår ifrån att Rikstrafiken i sina överväganden fullt ut
              beaktar myndighetens transportpolitiska uppdrag. Det gäller naturligtvis
              även överväganden som Rikstrafiken har gjort rörande trafiken
              längs Uven.
            </seg>
            <seg n="98fc4120">
              Regeringen och regionerna arbetar för en långsiktigt hållbar
              positiv regional utveckling. Regionen och dess aktörer har det
              huvudsakliga ansvaret att själva prioritera och planera sina satsningar
              inom ramen för sitt regionala utvecklingsprogram och sitt regionala
              tillväxtprogram. Särskilt i Mälardalsregionen finns även andra
              samverkansaktiviteter där Mälardalsrådet till exempel arbetar
              med regionens utveckling och långsiktiga tillväxt.
            </seg>
          </u>
          <note type="speaker" n="663efac0">
            Anf. 35 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-cc0a732655787822-3" n="e88350d2">
            <seg n="57324cc3">
              Herr talman! Jag vill inledningsvis tacka statsrådet Ulrica Messing
              för svaret på min interpellation.
            </seg>
            <seg n="75afcfbb">
              Mälardalen betyder mycket för Sveriges utveckling och tillväxt.
              40 % av den svenska ekonomin och 35 % av befolkningen finns i
              Mälardalen. Fram till år 2030 beräknas befolkningen öka med ytterligare
              600 000800 000 invånare.
            </seg>
            <seg n="08e8173b">
              Mälardalen är också den viktigaste tillväxtmotorn i Sverige.
              Tillväxten har det senaste decenniet varit dubbelt så hög som
              i övriga landet. Stannar eller minskar utvecklingen i Mälardalen
              innebär det ett hårt slag mot svensk samhällsekonomi och får förödande
              konsekvenser för regionens möjligheter att bidra till övriga landet.
              Hela landet drabbas om Mälardalen inte utvecklas på önskvärt sätt.
              Det ligger därför i allas intresse att Mälardalen utvecklas. För
              att klara behovet av arbetskraft och bostäder måste regionen ses
              som en helhet och då är kommunikationerna A och O. Därför är det
              bra att statsrådet håller med mig om att goda och varaktiga järnvägsförbindelser
              som ger pendlingsmöjligheter mellan integrerade arbetsmarknader
              är viktiga och behöver värnas. Låt oss utgå från det i den fortsatta
              diskussionen. Då kan kanske staten inta en konstruktiv roll i
              utvecklingen.
            </seg>
            <seg n="d23a701d">
              Trafiken i Tåg i Mälardalen och Tåg i Bergslagen får medfinansiering
              från Rikstrafiken. Nu hotas den. Nu hotas tvärförbindelsen Uven,
              UppsalaSalaVästeråsKolbäckEskilstunaNorrköping. Uven är den länk
              som binder samman en stor del av Mälardalsregionen. Men den fyller
              också rollen av att länka Mälardalen till stora järnvägslinjer
              och stambanorna. Då ska inte den länken slås sönder.
            </seg>
            <seg n="76aa9c11">
              Nu finns starka farhågor om att så kommer att ske. Det vore allvarligt
              för dagpendlare på till exempel sträckorna SalaUppsala, SalaVästerås,
              UppsalaVästerås, VästeråsEskilstuna, KolbäckVästerås och KolbäckEskilstuna
              men också för hela regionen, eftersom Uven binder samman det befolkningstäta,
              men också utspridda området som finns längs sträckan.
            </seg>
            <seg n="d89f732c">
              Uven är ett typexempel på den sorts tvärförbindelse som binder
              ihop flera arbetsmarknader, flera högskolor och universitet fyra
              lärosäten närmare bestämt. Det är den typ av förbindelse som staten
              måste vara med och ta ansvar för. Det går inte att bara lämna
              detta till länstrafikhuvudmännen och tro att det ska lösa sig.
              Det är oansvarigt och att abdikera från sitt ansvar. Staten har
              ett större ansvar än så. Det handlar om tillväxt, utveckling,
              studier och arbete. Det handlar om jämställdhet och jämlikhet
              eftersom kvinnor, unga och äldre är de som oftast saknar daglig
              tillgång till bil och därför behöver väl fungerande tåg. Det är
              kanske särskilt viktigt just i Mälardalen, därför att rakt igenom
              denna bygd går Uven, som skulle kunna utvecklas mer med bättre
              spårstandard och fler och bättre tåg vilket skulle öka regionens
              utvecklingskraft och gagna landet. Det är en sådan utveckling
              som behövs, inte en avveckling.
            </seg>
            <seg n="b27fdfcc">
              Det talas ibland om Uven som en trafik för lokaltrafik. Men det
              är det inte. Det är bland mycket annat en matartrafik till större
              nationella järnvägar. Som västmanlänning kan jag berätta om hur
              jag många gånger tagit Uven till Norrköping och där klivit på
              stora tåget till södra Sverige. Uven går faktiskt fullt ut att
              jämföra med en flyglinje till Arlanda som matar till de stora
              linjerna. Då borde också staten betrakta Uven på det sättet och
              ta till vara linjen och se till att den även fortsättningsvis
              får finnas och utvecklas till gagn för Mälardalen till gagn för
              Sverige. Då går det inte att bara skylla ifrån sig och låta någon
              annan ta ansvaret.
            </seg>
            <seg n="a78f8ae4">
              Herr talman! Kan statsrådet ge ett positivt besked här i dag?
              Kommer staten att ta sitt ansvar och medverka till en bra lösning
              för Uven?
            </seg>
          </u>
          <note type="speaker" n="20a35697">
            Anf. 36 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-1ac9e9d553c8530e-0" n="1b727e49">
            <seg n="8f7adccd">
              Herr talman! Statsrådet Messing och jag hade en debatt i den
              här frågan i början av november. Det var en positiv debatt, och
              jag hade stora förväntningar på en bra lösning av Uvenfrågan efter
              den debatten. Statsrådets slutkommentar var då att många av riksdagens
              ledamöter kommer att agera som effektiva blåslampor på mig och
              på regeringen i övrigt i denna fråga, och naturligtvis är det
              så. Det är ju därför vi står här nu. Jag konstaterar nämligen
              att svaret på den här interpellationen är längre från lösningen
              än jag upplevde svaret den 9 november, och det beklagar jag.
            </seg>
            <seg n="116d75db">
              Uventrafiken är inte jämförbar med trafiken på Mälarbanan och
              Svealandsbanan. Här är det tvärgående förbindelser, och här är
              det inte som på Svealandsbanan och Mälarbanan medelålders välutbildade
              herrar som är elitpendlarna, utan här är det främst kvinnor som
              pendlar.
            </seg>
            <seg n="659b8a0b">
              Uventrafiken har en regionalpolitisk betydelse. Regeringens ansvar
              via Rikstrafiken är därför framträdande, men givetvis har också
              regionen ett ansvar. I debatten i november deltog bland annat
              Uppsalatrafikens ordförande. Även hon såg problemet och skulle
              positivt se över frågan utifrån länshuvudmannens synvinkel. Det
              är ju så att i dag betalar, vid sidan av Rikstrafiken, Västmanlands
              Lokaltrafik och Sörmlandstrafiken till Uven. Det är 16,7 miljoner
              för Rikstrafiken, 12 ½ miljoner för Västmanland och 2 ½ miljoner
              för Sörmlandstrafiken. Länshuvudmännen i Uppsala och Östergötland
              betalar ingenting detta trots att de underskottslinjer som egentligen
              finns på sträckan är UppsalaSala respektive KatrineholmNorrköping.
            </seg>
            <seg n="d56d1b0a">
              Vi har alltså ett förhandlingsläge som borde kunna mynna ut i
              positiva resultat i den här frågan. Alla parter har ett ansvar,
              alla parter bör se vinsterna med den här trafiken och alla parter
              borde anstränga sig för att nå positiva resultat. Men som sagt:
              Frågan är akut. Avtalet går ut vid halvårsskiftet. Trots detta
              uttalar ledningen för Rikstrafiken att man har för avsikt att
              avsluta sitt engagemang.
            </seg>
            <seg n="0989a1ed">
              Jag vill därför ställa samma fråga till statsrådet nu som jag
              gjorde den 9 november: Vilka ägardirektiv har regeringen gett
              eller kommer regeringen att ge för att Uventrafiken ska bestå?
              Formuleringen i interpellationssvaret är något vag. Man utgår
              ifrån att Rikstrafiken tar sitt ansvar. Jag skulle vilja ha ett
              mer belysande svar.
            </seg>
          </u>
          <note type="speaker" n="fb8dd11b">
            Anf. 37 MARGARETA ISRAELSSON (s):
          </note>
          <u who="margareta_israelsson_568d5c" xml:id="i-f38ca5591d10e533-0" n="29822dbb">
            <seg n="f4a25745">
              Herr talman! Det är inte första gången som trafiken utefter den
              så kallade Uven är uppe till diskussion, men nu känns den väl
              alltmer akut.
            </seg>
            <seg n="f55b20d2">
              Precis som statsrådet understryker i sitt svar är frågan ett
              viktigt regionalt ansvar. Det märker vi i arbetet med utvecklings-
              och tillväxtprogram för Västmanlands län. Det märks också i de
              kommuner vars trafik, infrastruktur och utveckling är hotad. Detta
              är i sig en förutsättning för att få loss de 12,5 miljoner kronor
              som Västmanland bidrar med.
            </seg>
            <seg n="06a686dc">
              Jag vill instämma med statsrådet om att det är betydande satsningar
              som gjorts och ska göras i det expansiva Mälardalen. Till skillnad
              från interpellanten anser dock jag att Uven har större betydelse
              för de kommuner som ligger utefter den korsande axeln mellan universitets-
              och högskoleorterna Uppsala och Norrköping via Västerås och Eskilstuna.
            </seg>
            <seg n="450b28cf">
              Det här innebär att de resande i sig är en del av den växande
              infrastrukturen. Uven ger en möjlighet att stärka tillväxten i
              kommunerna som inte ligger närmast Mälaren. Dessutom är den en
              möjlighet att resa i nordsydlig riktning utan att passera Helsingfors.
              Jag instämmer helt med Torsten Lindström om att Uven även ska
              ses som en matarlinje till andra större tågsträckor.
            </seg>
            <seg n="9b1ebd37">
              Låt mig säga något mer om den ekonomiska situationen. Visst vore
              det bra, som underströks av Jörgen Johansson tidigare, med ett
              finansiellt tillskott från Uppsala och Östergötlands län, men
              utan tillskottet från Rikstrafiken är inte Uven möjlig över huvud
              taget. Till skillnad från interpellanten anser inte jag att en
              total konkurs för Rikstrafiken är en bra lösning vare sig för
              Uven eller för Bergslagspendeln, varken på kort eller lång sikt.
            </seg>
            <seg n="a92aff5f">
              Här i riksdagen har vi socialdemokrater från de berörda länen
              ett mycket organiserat samarbete, vilket naturligtvis leder till
              kontakter med både Mälardalsrådet och statsrådet själv. Jag vill
              med det här inlägget understryka att vi från samtliga län nogsamt
              kommer att följa frågans utveckling, och vi är naturligtvis beredda
              att delta i konstruktiva samtal för att finna en lösning, men
              de måste komma till snart.
            </seg>
          </u>
          <note type="speaker" n="4c0f97b2">
            Anf. 38 KARIN SVENSSON SMITH (v):
          </note>
          <u who="karin_svensson_smith_18b0ef" xml:id="i-62ed2adcd66d8a64-2" n="c0dfb9f8">
            <seg n="af75ad99">
              Herr talman! Som statsrådet tidigare påpekade blev det ett tillskott
              till Rikstrafiken på 30 miljoner i den budget som kom för 2005.
              Jag kan säga att från Vänsterpartiets sida var vi tämligen delaktiga
              i detta. Vi slår verkligen vakt om den här tågtrafiken, och det
              gör vi på alla nivåer. Jag vet att vänsterpartister i de kommuner
              och regioner det här berör är mycket aktiva på sina nivåer kring
              detta.
            </seg>
            <seg n="648e15a2">
              Men det här har uppenbarligen inte räckt. Vi måste titta i budgetförhandlingarna
              när det gäller tilläggsbudgeten och budgetpropositionen för kommande
              år. Det gäller att sätta i gång trafik där är jag överens med
              statsrådet men det är inte heller alldeles enkelt att bara lämna
              över ansvaret till regionerna, för tågtrafiken har blivit dyrare.
              Då måste man fundera över hur man ska klara ut detta. Varför har
              tågtrafiken blivit dyrare?
            </seg>
            <seg n="55d5da21">
              Ja, där tror jag SJ:s uppdrag är en sak som vi verkligen ska
              fundera över i den transportpolitiska propositionen. Varför har
              staten en tågoperatör? Vad ska den tågoperatören ha för ägardirektiv,
              och vad är det staten vill med detta? Då tror jag, som jag påtalade
              lite tidigare i dag, att man ska ta och titta på danska DSB, där
              man har trafikplikt. Man har alltså trafikeringsavtal i stället
              för den lösning som vi har här i Sverige, där SJ har enbart ett
              avkastningskrav som gör att man när man nu omförhandlar om Uven,
              Tåg i Bergslagen och så vidare har ständigt dyrare tågtrafik att
              försöka finansiera med en fördelning mellan stat och regioner.
              I stället kanske det på sikt vore klokt att ha en tågoperatör
              med allt ansvar för tågtrafik men också med en motprestation i
              form av trafikplikt och ett ansvar med ett årligt anslag från
              staten. Denna tanke borde prövas.
            </seg>
            <seg n="bee2dd93">
              Men om Rikstrafikens budget inte går ihop måste man ju prioritera.
              Där måste jag delge att vi inte har varit ense med regeringens
              prioritering av i det här fallet flyg framför tågtrafik. Den trafikplikt
              som regeringen har beslutat om kommer, om vi inte kan tillskapa
              mer medel i budgeten, att vara på bekostnad av tågtrafiken i de
              här regionerna, och det tycker inte Vänsterpartiet är en klok
              prioritering.
            </seg>
            <seg n="ac216e9a">
              Jag skulle vilja avsluta det här med att säga att om vi brottas
              med de här bekymren och är gemensamt överens om en långsiktig
              ambition men kanske är lite oense om målen för att nå dit inom
              samarbetet, tror jag nog ändå sammantaget att vi kan ta ett större
              ansvar än flera av interpellanterna här i dag som ställer statsrådet
              till svars utan att i sina egna budgetar på något sätt redovisa
              hur man bättre skulle kunna ta ansvar.
            </seg>
            <seg n="f1bb1915">
              Jag vill upprepa att Kristdemokraterna i sin budgetmotion har
              lägre anslag till Rikstrafiken än det finns i den budget som Vänsterpartiet,
              Miljöpartiet och regeringen har kommit överens om. Jag kan inte
              uppfatta annat än att det är ganska falskt att påstå att ni vill
              ta mer ansvar för den här trafiken. Var finns de pengarna?
            </seg>
            <seg n="9260adb6">
              Jag tror ändå att väljarna i de här områdena ska fortsätta att
              samtala med företrädare för våra tre partier om de bryr sig om
              en långsiktig tågtrafikförsörjning i den här regionen.
            </seg>
          </u>
          <note type="speaker" n="7ecf37c6">
            Anf. 39 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-12" n="6139e296">
            <seg n="b32c3e91">
              Herr talman! Jag har samma besked till Torsten Lindström som
              i vår interpellation alldeles nyss. Det Rikstrafiken nu tittar
              på när det gäller alla avtal kommer naturligtvis också att påverkas
              av i vilken takt avtalen löper ut. Jag är medveten om det som
              alla i interpellationsdebatten har understrukit, nämligen att
              avtalet om Uven löper ut till sommaren. Avtalet med Tåg i Bergslagen
              löper ut nästa sommar. Det är klart att det också ligger med i
              det arbete som Rikstrafiken nu utför.
            </seg>
            <seg n="80968717">
              Vi ska också från regeringens sida underlätta och stötta Rikstrafiken
              i dess svåra uppdrag genom att vara tydliga med vilka sträckor
              och linjer som man ska upphandla trafik på för att leva upp till
              den transportpolitiska propositionen. Därför är jag varken mer
              pessimistisk eller mer optimistisk i dag, Jörgen Johansson, än
              då vi diskuterade frågan senast. Det är en grannlaga balansgång.
              Det är svåra avtal.
            </seg>
            <seg n="ef437edb">
              Jag ska själv träffa några av dem vi har slutit avtal med denna
              vecka, nämligen de som driver Gotlandstrafiken, och resonera med
              dem. Det är ett av de dyraste avtalen som Rikstrafiken har. Det
              handlar om över 250 miljoner kronor per år i en budget på 800
              miljoner kronor. Det är ett viktigt avtal därför att Gotland har
              ett utsatt läge som inte går att jämföra med Norrlands inland
              eller med någonting annat i vårt land. Men ändock, när vi nu tittar
              på alla avtal ska regeringen via Näringsdepartementet hjälpa till
              att stötta Rikstrafiken så att de också känner att de har ett
              tydligt uppdrag när det gäller de här linjerna.
            </seg>
            <seg n="5b2a52d7">
              Då är också det som Margareta Israelsson tar upp viktigt, de
              diskussioner vi har med lokala och regionala företrädare. Jag
              välkomnar det engagemang och det eldunderstöd som det då också
              blir i de här frågorna. Att det finns ett brett engagemang och
              att det finns en stor kunskap om just Rikstrafikens roll, vilka
              ambitioner man har med trafikhuvudmännen och vilka synpunkter
              man har på hur infrastrukturen ska hänga ihop är jag väldigt glad
              över. Det visar också att vi har en bred samsyn på att infrastrukturen
              är viktig för utvecklingen och för tillväxten.
            </seg>
            <seg n="d96dc14a">
              Dagarna innan jul tog jag emot Magnus Perssons utredning som
              handlar om tågoperatörernas roll och ställning, en spännande fråga,
              inte minst när vi diskuterar om det ska vara möjligt att låta
              regioner bilda storregionala trafikhuvudmannabolag. Det har vi
              varit väldigt restriktiva med tidigare. Men frågan ställs på sin
              spets när vi nu binder ihop regionerna med varandra tack vare
              infrastrukturen. Hur ska då det påverka SJ:s roll?
            </seg>
            <seg n="d182727b">
              Magnus Perssons förslag ska ut på remiss, och jag tror att det
              också där kommer att bli en rad diskussioner som vi ska ta med
              oss i den transportpolitiska propositionen. Dialogen kring alla
              avtal som Rikstrafiken nu sluter pågår skyndsamt. Många av de
              frågor som vi har diskuterat här i dag är också sådana frågor
              som vi kommer tillbaka till i den transportpolitiska propositionen.
            </seg>
          </u>
          <note type="speaker" n="b0a6290b">
            Anf. 40 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-cc0a732655787822-4" n="e88350d2">
            <seg n="f739a81c">
              Herr talman! Vänsterkartellens politik verkar ha gått fullständigt
              i stå. Är det därför som Ulrica Messing har så svårt att komma
              till skott i den här debatten, precis som i den förra debatten.
              Det är faktiskt ingen hypotes vi diskuterar nu. Det är ingen möjlighet
              utan det är en risk och ett hot som är oerhört verkligt och nära
              stående, precis som Ulrica Messing medgav i sitt inlägg.
            </seg>
            <seg n="252d4b9e">
              Priset om regeringens politik går igenom, priset om Uven hotas,
              kommer att betalas av dem som använder Uven dagligen men också
              av hela regionen och av landet på längre sikt som kommer att få
              svårare att utvecklas. Det är det pris som kommer att betalas
              för den förda politiken.
            </seg>
            <seg n="2ee29771">
              Rikstrafikens akuta ekonomiska situation innebär givetvis att
              man måste se över alla avtal. Självklart ska en offentligfinansierad
              verksamhet sköta sina åtaganden. Men detta kan ändå inte komma
              som en överraskning för regeringen. Rikstrafiken har under åratal
              misskötts, mycket beroende på just regeringens utnämningspolitik,
              där man har haft som vana att belöna stödpartier med olika poster
              och låtit räkningen betalas av skattebetalarna.
            </seg>
            <seg n="af64d78d">
              Men utöver den här långsiktigt negativa utvecklingen, som sannerligen
              inte kan komma som en överraskning, har faktiskt också regeringen
              och vänsterkartellen belastat Rikstrafiken med ytterligare åtaganden.
              Därav den uppkomna situationen. Detta kan inte vara en överraskning.
              Det är ett resultat av den politik som Ulrica Messing är ansvarig
              för.
            </seg>
            <seg n="61c99d3d">
              När statsrådet säger att Rikstrafiken är bunden av långa avtal,
              vilket minskar myndighetens handlingsutrymme, bekräftas omigen
              intrycket att regeringen abdikerat. Ulrica Messing kan väl ändå
              inte i riksdagens talarstol eller någon annanstans på fullt allvar
              mena att det är klokare med kortsiktiga besparingsåtgärder än
              med en långsiktig strategi för infrastrukturen. Är regeringen
              verkligen så passiv och handlingsförlamad?
            </seg>
            <seg n="494fd505">
              Staten har ett ansvar för infrastrukturen. Hur det ansvaret ska
              se ut behöver vi diskutera och komma vidare med. Men det är ingen
              framkomlig väg att göra det under giljotinen. Visst låter det
              sympatiskt att få till stånd en uppgörelse mellan olika aktörer.
              Men det innebär också att Ulrica Messing sätter ett prejudikat
              där hon skjuter ifrån sig ansvaret för just den typ av trafik
              mellan olika arbetsmarknader och studiemarknader som hon säger
              sig vilja värna och lägger det på de regionala aktörerna. Det
              är inte en nationellt ansvarsfull politik.
            </seg>
            <seg n="58e42761">
              Självklart kan man tycka att det är viktigt och att vi måste
              se att Gotlandstrafiken och kanske också olika flyglinjer fungerar
              på ett bra sätt så att vårt avlånga land hålls ihop. Men ur ett
              nationellt perspektiv kan det knappast ses som rimligt eller angeläget
              att det ska kunna konkurrera ut en livslänk som Uven. Det kan
              knappast vara rimligt.
            </seg>
            <seg n="3928cabc">
              Herr talman! Sedan sade statsrådet att regeringen vill underlätta
              för trafiken. Man kommer att stödja och göra vad man kan. Det
              lät åtminstone som början på ett hopp, även om hoppet ännu verkar
              vara långt borta.
            </seg>
            <seg n="a578e664">
              Jag vill ställa den mycket konkreta och enkla frågan till Ulrica
              Messing: På vilket sätt kommer regeringen att stödja och på vilket
              sätt kommer regeringen att ta ansvar för den situation som regeringens
              politik har lett till? På vilket sätt kommer regeringen att se
              till att Uven blir kvar och att Uven fungerar? Det är statens,
              bland annat regeringens, ansvar.
            </seg>
          </u>
          <note type="speaker" n="95c841ae">
            Anf. 41 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-1ac9e9d553c8530e-1" n="1b727e49">
            <seg n="5067a910">
              Herr talman! Jag försöker leta efter de positiva signalerna i
              Ulrica Messings anförande. Som jag ser det var det positiva att
              ett tydligt uppdrag ska ses över. Jag tolkar det som att det svar
              som Rikstrafiken har gett, att man ska avsluta sitt engagemang,
              inte gäller utan att engagemanget faktiskt ligger kvar hos Rikstrafiken.
              Rikstrafikens engagemang i just Uven är en förutsättning för att
              Uven ska leva vidare.
            </seg>
            <seg n="5103744b">
              Jag har inte sagt att man från statens sida ska gå in med pengarna
              fullt ut. Här hamnar vi i ett avtalsläge där givetvis alla regionala
              trafikhuvudmän också måste ta sitt ansvar. Men jag ser det ändå
              som ett positivt besked att den 1 juli inte kommer att innebära
              att man lägger ned Uventrafiken. Så tolkar jag det.
            </seg>
            <seg n="4843528e">
              Jag ser det också som positivt att diskussionen angående större
              geografiska områden för de regionala trafikhuvudmännen kommer
              upp. I Mälardalen skulle det kunna innebära en mycket tydlig förbättring
              både vad gäller den här typen av trafik och för kunderna vad gäller
              en enhetlig taxa. Mälardalsrådet har under sin fjortonåriga existens
              faktiskt haft kommunikationsfrågorna som sin huvudfråga och har
              tillsammans med samtliga politiska partier i de län som berörs
              av det här ett mycket stort engagemang i just Uvenfrågan.
            </seg>
            <seg n="cf65b7e1">
              I den förra debatten vi hade på området var socialdemokrater
              från både Katrineholm och Uppsala mycket aktiva. Det har de varit
              även i den här debatten. Jag hoppas att du känner trycket från
              oss som bor i regionen.
            </seg>
          </u>
          <note type="speaker" n="e5810ac8">
            Anf. 42 MARGARETA ISRAELSSON (s):
          </note>
          <u who="margareta_israelsson_568d5c" xml:id="i-f38ca5591d10e533-1" n="29822dbb">
            <seg n="93e24a45">
              Herr talman! Jag skulle egentligen kunna nöja mig med att instämma
              i många av de frågor som Jörgen Johansson förde fram både vad
              gäller engagemanget inom regionen utefter Uvens sträckning som
              vi båda har nämnt tidigare men också i den goda förhoppningen
              om att det finns en antydan att Rikstrafiken finns med i detta.
            </seg>
            <seg n="82777981">
              Herr talman! Jag vill avsluta med att säga det jag nämnde tidigare,
              nämligen att vi självklart är beredda att göra vår insats, och
              vi tycker nog att Västmanland tar en stor del av ansvaret för
              Uven. Det är naturligtvis viktigt eftersom den går tvärsigenom
              vårt län. Men vi är naturligtvis också klart medvetna om att även
              om det kommer att finnas ett ansvar från andra län fungerar detta
              inte utan ett avtal också inom ramen för Rikstrafiken.
            </seg>
          </u>
          <note type="speaker" n="d325c4a2">
            Anf. 43 KARIN SVENSSON SMITH (v):
          </note>
          <u who="karin_svensson_smith_18b0ef" xml:id="i-62ed2adcd66d8a64-3" n="c0dfb9f8">
            <seg n="de1a972e">
              Herr talman! Liksom flera av de andra som har diskuterat i denna
              debatt skulle jag tycka att det vore trevligt om statsrådet kunde
              utlova de 80 miljoner kronorna i tilläggsbudgeten som behövs för
              att Rikstrafiken inte ska dra ned på sin ambition. Men jag kan
              också ha en viss förståelse för att hon inte kan utfärda sådana
              löften. Det är bättre att göra sådant man har åtagit sig än att
              utfärda löften som sedan gör människor besvikna. Det håller i
              längden. Med våra tre partiers gemensamma krafter tror jag ändå
              om man ser till den allmänna inriktningen i trafikpolitiken att
              vi måste lösa detta. Trycket är stort och sakligt motiverat.
            </seg>
            <seg n="3b583cf5">
              Det här kommer också att gå ut över annat. Jag välkomnar det
              statsrådet sade om att man måste se över flygtrafiken i södra
              Sverige och Mellansverige. Det är inte rimligt att staten stöder
              till exempel kommunala flygplatser där det finns tillgång till
              X 2000-trafik som gör det tämligen enkelt att ta sig till och
              från huvudstaden över dagen. Då kan vi inte också med hjälp av
              statligt stöd understödja flyget och på det sättet underminera
              den tågtrafik vi via investeringar gjort möjlig.
            </seg>
            <seg n="444dfeff">
              Sedan var det frågan om att ta ansvar. Då måste vi titta på hur
              detta ska finansieras. Om vi är överens om att Rikstrafiken ska
              ha ett större anslag, var ska pengarna komma från? Jag hävdar
              att det finns en klar bodelning i diskussionen mellan de partier
              som normalt brukar förespråka skattesänkningar i första hand men
              som inte, vad jag har hört, i något inlägg har funderat över hur
              vi, när vi är överens om att trafiken är så viktig, ska få råd
              att bedriva den. Där är skillnaden mellan den borgerliga alliansen
              och det rödgröna samarbetet.
            </seg>
            <seg n="7d423df4">
              Jag skulle vilja avsluta med att ta upp något som finns inom
              ramen för ansvarsberedningen. Vad som är regionalt och inte regionalt
              är en svår fråga att diskutera. Vad är lönsamt och inte lönsamt?
              Uppdraget för ansvarsberedningen är att se över och renodla statens
              respektive regionernas roller. Jag hävdar med bestämdhet att tågtrafik
              är svår att dela upp. Det är rimligt att det finns ett statligt
              ansvar och också de resurser som behövs för att tågtrafiken i
              hela landet ska fungera på ett bra sätt.
            </seg>
          </u>
          <note type="speaker" n="bcd58844">
            Anf. 44 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-13" n="6139e296">
            <seg n="66825b2c">
              Herr talman! Det känns lite grann som att det inte är någon idé
              att jag försöker svara på fler av Torsten Lindströms frågor. Nu
              har jag både i den tidigare interpellationen och i denna berättat
              om en rad åtgärder som myndigheten vidtar, som regeringen är beredd
              att vidta för att styra upp myndigheten på ett tydligare sätt
              och vilka saker vi har gjort tillsammans med styrelsen för att
              klargöra den roll som Rikstrafiken har och för att underlätta
              för Rikstrafiken att agera.
            </seg>
            <seg n="7f23b6c5">
              Men Torsten Lindström kör sitt mantra om att staten ska ta ansvar
              och lyssnar inte på de svar som jag har gett. I den här frågan
              i dag möts inte Torsten Lindström och jag. Torsten Lindström är
              beredd att prioritera både Uven och Tåg i Bergslagen, men han
              har fortfarande inte pekat ut vilka linjer som inte ska upphandlas.
              Är det flyget från Pajala, Gotlandstrafiken eller något annat
              som Torsten Lindström tycker är oviktigt och som du önskar att
              jag i dag ska ta ställning emot? Jag är inte beredd att göra det.
              Jag har varit tydlig med att säga att vi kommer att prioritera
              mellan transportslagen. Det är inget tvivel om att flyget är viktigare
              i norra Sverige än vad det är i Mellansverige. I Mellansverige
              är däremot tåget oslagbart när det handlar om att färdas många
              människor under kort tid. För att tydliggöra detta och för att
              stötta Rikstrafiken i de upphandlingar som man ska göra kommer
              regeringen som en konsekvens av detta att tala om vilka linjer
              som man inte ska upphandla. Det är också ett sätt att hjälpa Rikstrafiken
              att hålla budget.
            </seg>
            <seg n="0f007857">
              Det är viktigt att vi kunde enas om ett tillskott till Rikstrafiken
              i höstens budget på 30 miljoner kronor. Jag instämmer i vad både
              Karin Svensson Smith, Jörgen Johansson och Margareta Israelsson
              pekade på, nämligen att här finns ett stort lokalt och regionalt
              tryck. Rikstrafiken spelar en roll för att få ihop trafikhuvudmännen
              i ett fungerande nät runt infrastrukturen. Den rollen ska de också
              fortsätta att spela i framtiden.
            </seg>
          </u>
          <note type="speaker" n="6cc9988b">
            Anf. 45 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-cc0a732655787822-5" n="e88350d2">
            <seg n="8bb01571">
              Herr talman! Uven är ett exempel på en typ av fråga som vi i
              lugn och ro borde kunna hitta en långsiktigt hållbar lösning på.
              Alla i regionen förstår vikten av Uven. Alla hoppas att regeringen
              också ska göra det. Det är därför vi alla som ett led i det nationella
              ansvaret har till uppgift att försöka att påverka regeringen så
              att regeringen också begriper hur viktig Uven är och se till att
              den får finnas kvar.
            </seg>
            <seg n="23558074">
              Det är oerhört viktigt för alla de människor som är beroende
              av Uven i sin vardag. Det är oerhört viktigt för regionens och
              landets utveckling långsiktigt. Sköter inte staten sina kort här
              kommer vi att stå inför mycket stora problem. Jag hoppas att vi
              slipper det. Jag hoppas att vänsterkartellen inte får igenom sin
              politik.
            </seg>
            <seg n="60122ff4">
              Jag har med intresse noterat, herr talman, att det från både
              socialdemokrater och vänsterpartister i kammaren talas om att
              följa en utveckling. Det låter aktivt och bra. Tvärtom låter det
              oerhört passivt av ett regeringsparti. Jag har också hört att
              Vänstern tar ansvar. Det är bra. Det är vänsterkartellen, Socialdemokraterna,
              Vänstern och Miljöpartiet, som kommer att ställas till svars om
              Uven inte fungerar, om detta svek mot invånarna i Mälardalen ett
              reellt hot blir verklighet.
            </seg>
            <seg n="41515f68">
              Regional utveckling, regionförstoring, att binda samman olika
              delar av vårt land det borde vara självklart att arbeta för det
              i en av landets mest befolkningstäta delar, där det finns en utveckling,
              en potential och ett nationellt intresse. Då ska inte staten gå
              in och hota detta. Det hoppas jag att regeringen så småningom
              också begriper.
            </seg>
          </u>
          <note type="speaker" n="4cb863f6">
            Anf. 46 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-3d44fae816a2ec51-14" n="6139e296">
            <seg n="382e5cfe">
              Herr talman! Det är precis för att arbeta med lokal och regional
              utveckling som Rikstrafiken bildades en gång. Det är för att knyta
              ihop vårt stora land geografiskt med ganska få invånare som vi
              fortfarande tycker att Rikstrafiken är en oerhört viktig myndighet.
            </seg>
            <seg n="cd4e9e20">
              Rikstrafiken har skrivit en rad bra avtal som har varit avgörande
              för enskilda kvinnors och mäns möjligheter att pendla, och det
              har varit avgörande för företagsutvecklingen.
            </seg>
            <seg n="fda4c2b4">
              Rikstrafiken har också skrivit en rad mindre bra avtal, framför
              allt som jag nämnde tidigare med det danska flygbolaget. Konsekvenserna
              av det går ut över andra avtal och går ut över Rikstrafikens budget
              totalt sett. Det har Rikstrafiken själv vidtagit åtgärder mot.
              Men som myndighet som kan hjälpa oss att knyta ihop landet och
              se till att det skapas likvärdiga förutsättningar för utveckling,
              kommer Rikstrafiken att spela en roll också i framtiden.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="2e8a7cf3">
            11 § Svar på interpellation 2004/05:250 om antalet dödade i trafiken
          </note>
          <note type="speaker" n="d592580a">
            Anf. 47 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-a3b1fb23a62f22f5-0" n="6139e296" next="i-2cf425fd686945da-0">
            <seg n="fb1b40f8">
              Herr talman! Anita Brodén har frågat mig om jag avser att se
              över möjligheterna till en lagstiftning, liknande den amerikanska,
              för att minska antalet dödade och svårt skadade i trafiken. Anita
              Brodén frågar också om jag avser att låta en oberoende granskare
              utvärdera de åtgärder som vidtagits enligt nollvisionen.
            </seg>
            <seg n="c4c8d75d">
              Låt mig understryka att jag delar Anita Brodéns syn på vikten
              av att vi skapar en säker vägtrafik där inte minst våra barn kan
              färdas tryggt till och från skolan.
            </seg>
            <seg n="558859c1">
              När det gäller den amerikanska lagstiftningen om förbud för bilar
              att passera skolbussar som stannat för att lämna av eller ta ombord
              skolbarn vill jag berätta för riksdagen och Anita Brodén att Vägverket,
              i samråd med berörda aktörer, ska lägga fram förslag på hur vi
              kan öka säkerheten kring våra skolskjutsar. Det är angeläget att
              få olika förslag till åtgärder väl belysta, och jag vet att stopplikt
              vid skolbussar är en av de åtgärder som kommer att analyseras
              av Vägverket. Vägverkets förslag ska redovisas till regeringen
              i mars, och därefter kommer regeringen att ta ställning till vilka
              åtgärder som behöver vidtas.
            </seg>
            <seg n="7798371e">
              När det gäller frågan om en granskning av de åtgärder som vidtagits
              enligt nollvisionen har redan Vägverket ett sektorsansvar för
              hela vägtransportsystemet och ska verka för att de transportpolitiska
              målen nås, inte minst på vägtrafiksäkerhetens område. Inom Vägverket
              finns dessutom Vägtrafikinspektionen, vars uppgift är att följa
              och analysera vägtransportsystemets utformning och funktion för
              att nå såväl vår nollvision som vårt etappmål 2007. Förutom sektorsmyndigheten
              finns en rad intresseorganisationer som aktivt bevakar utvecklingen
              av trafiksäkerhetsarbetet, bland andra NTF och MHF. Jag avser
              inte att kalla in ytterligare en granskare för att utvärdera de
              åtgärder som vidtas för att höja trafiksäkerheten på våra vägar.
            </seg>
            <seg n="221d9132">
              Huruvida de åtgärder som vidtagits eller planeras att vidtas
              är tillräckliga visar den analys av trafiksäkerhetsutvecklingen
              som inledde regeringens trafiksäkerhetsproposition som behandlades
              av riksdagen i november förra året, att det främst är ökningen
              av trafikarbetet som har bidragit till att det totala antalet
              dödade i dag ligger kvar på en nästan oförändrad nivå jämfört
              med år 1996. Trafikökningen har alltså inte medfört en motsvarande
              ökning av antalet dödade i vägtrafikolyckor, vilket beror på de
              insatser som gjorts för en ökad trafiksäkerhet.
            </seg>
            <seg n="c5956c30">
              Däremot vet vi att en viktig orsak till allvarliga olyckor i
              trafiken är att de faktiska hastigheterna på vägarna har ökat.
              Det finns också anledning att befara att nykterheten i trafiken
              har blivit sämre. Där har vi alla ett ansvar i trafiken för att
              ändra på det.
            </seg>
            <seg n="79551ee2">
              De vägbyggnadsåtgärder som har vidtagits, såsom mitträcken, sidoområdesåtgärder
              och cirkulationsplatser, har också haft stor betydelse för att
              hålla nere antalet dödade. En ökad användning av bilbälten, en
              ökad förekomst av krockkuddar i bilarna liksom införandet av ett
              krav på användning av vinterdäck är andra faktorer som har påverkat
              trafiksäkerheten i positiv riktning.
            </seg>
            <seg n="00344d63">
              Jag menar sammanfattningsvis att nollvisionen utgör en bra strategi
              för att öka trafiksäkerheten. Vi ser att trafikdöden minskar.
              Vägverket bedömer att färre än 500 personer dog i den svenska
              trafiken år 2004. Det är naturligtvis positivt, men vi kan inte
              vara nöjda. Det krävs mycket stora ansträngningar av samtliga
              berörda aktörer för att etappmålet år 2007 ska uppnås. Vårt fokus
              riktas nu närmast mot att dämpa hastigheterna, bekämpa alkoholen
              i trafiken, stimulera teknikutvecklingen och säkerhetsanpassa
              fordonsparken.
            </seg>
          </u>
          <note n="5805ea28">
            Anf. 48 ANITA BRODÉN (fp):
          </note>
          <u who="ulrica_messing_minister_2000" xml:id="i-2cf425fd686945da-0" n="6139e296" prev="i-a3b1fb23a62f22f5-0">
            <seg n="c67544fa">
              Herr talman! Jag vill börja med att tacka för svaret.
            </seg>
            <seg n="36ece5af">
              Jag är fullt medveten om att det är många tunga frågor som just
              nu vilar på ministerns bord. Vi har alldeles nyss samtalat om
              de skador som den svåra stormen i södra Sverige har orsakat den
              största naturkatastrofen i Sverige i mannaminne, som också skördat
              människoliv. Dessutom har vi under julhelgen fått uppleva en av
              vår tids största globala katastrofer med många förolyckade.
            </seg>
            <seg n="28951c8c">
              För varje enskild människa som förlorar en nära anhörig är katastrofen
              ett faktum, oavsett om förlusten delas av andra. Varje enskild
              olycka och förlust av någon nära är unik och för de drabbade det
              värsta som kunnat hända. Sorgen och saknaden tvingas man leva
              med och försöka hantera resten av livet.
            </seg>
            <seg n="95695480">
              Bakgrunden till min interpellation var de olyckor som under hösten
              skedde i samband med skolskjutsar. I Falun, Kungsbacka och Örnsköldsvik
              skedde dessa tragiska olyckor, som ledde till att tre skolbarn
              fick sätta livet till.
            </seg>
            <seg n="1e82d61d">
              Av de barn som skadas eller dödas i någon form av skolskjutsolyckor
              gör majoriteten det när de ska gå av eller på skolbussen. Ett
              ansvar vilar givetvis också på kommunerna att göra hållplatserna
              säkrare.
            </seg>
            <seg n="c1a495ce">
              Kommunförbundet reagerade på skolskjutsolyckorna och kräver nu
              en hastighetsbegränsning på 30 kilometer i timmen för bilar som
              passerar bussar som lämnar eller tar ombord skolbarn. I delar
              av USA har man en ännu tuffare lagstiftning. Där kräver man stoppförbud
              för bilar i båda riktningarna.
            </seg>
            <seg n="84b51d96">
              Jag tycker att det är positivt att höra att Vägverket nu ämnar
              lägga fram ett förslag på ytterligare förbättrad säkerhet för
              skolskjutsbarnen och att man också tittar på bland annat den tuffa
              lagstiftning som man har i USA på detta område.
            </seg>
            <seg n="879f13ed">
              Jag utgår också från att man noga följer all teknisk utveckling
              på trafiksäkerhetsområdet innan man fattar beslut. Vid exempelvis
              Transportforum i Linköping presenterade forskare på Statens väg-
              och transportforskningsinstitut nya tekniska säkerhetslösningar.
            </seg>
            <seg n="b60b549b">
              I den här interpellationen har jag också velat knyta frågeställningen
              till nollvisionsarbetet. Eftersom det nyligen har diskuterats
              i riksdagen vill jag bara peka på någon ytterligare sak. Risken
              med att olyckor ska inträffa minskar om alla trafikanter får ökad
              insikt i hur viktigt det är med säkert beteende i trafiken. Men
              det krävs också att vägar, fordon och regler utformas så att olyckor
              med personskador elimineras.
            </seg>
            <seg n="78e6f02c">
              För att vi ska kunna klara målsättningen fram till år 2007 krävs
              det nu extraordinära insatser. Men det gäller också att vi analyserar
              de insatser som vi redan har satsat på. Jag har då föreslagit
              en oberoende utredning. Rent principiellt anser jag att en sådan
              utredning ska vara oberoende. Jag vill därför efterhöra ministerns
              syn på detta än en gång. Enligt vad jag förstår är Vägtrafikinspektionen,
              hur professionell man än är, ändock knuten till Vägverket.
            </seg>
          </u>
          <note type="speaker" n="95fa936f">
            Anf. 49 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-a11d3ad9e77f9187-0" n="f8f2c294">
            <seg n="29428037">
              Herr talman! Jag ska försöka fatta mig ganska kort när det gäller
              några frågor till ministern.
            </seg>
            <seg n="290c468e">
              Det här är mycket stora frågor, och det man kan konstatera är
              att SIKA:s bedömning är att nollvisionen är ett misslyckande,
              att vi inte kommer att nå den. För den skull krävs det ett väldigt
              brett arbete för att på alla sätt minska antalet olyckor.
            </seg>
            <seg n="e1b85bf0">
              Jag har några korta frågor. Tycker statsrådet att en speciell
              utbildning för busschaufförer som kör skolskjuts skulle kunna
              vara tänkbar? Det är mycket som är speciellt när man kör barn,
              som kunskapen om hur det ser ut i trafiken, att hålla dörren stängd
              tills det är lugnt i bussen och så vidare. Jag tror att det är
              en tänkbar åtgärd att vidta.
            </seg>
            <seg n="90a2ad58">
              Det sades i svaret att starka åtgärder ska vidtas mot alkohol
              i trafiken. Jag har med en dåres envishet under många år drivit
              olika frågor om detta, och även om det ligger på justitieministerns
              bord måste jag fråga statsrådet: Hur kan statsrådet agera för
              att verkligen komma till skott när det gäller att få en lagstiftning
              som förbjuder eftersupning i samband med trafikolyckor?
            </seg>
            <seg n="54135c30">
              Nu sägs det att en utredning är på gång, men om man ser på direktiven
              är de ganska tydliga. I direktiven sägs det inte att utredaren
              får komma med förslag, utan han ska bara se om detta är ett reellt
              problem. Både jag och statsrådet lever i skogsbygder, så vi vet
              att detta är ett reellt problem vi behöver inte vänta på utredarens
              svar.
            </seg>
          </u>
          <note type="speaker" n="12c9ae1d">
            Anf. 50 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-a3b1fb23a62f22f5-1" n="6139e296" next="i-2cf425fd686945da-1">
            <seg n="3e721bac">
              Herr talman! Jag vill berätta att jag före jul hade ett möte
              tillsammans med Vägverket och företrädare för Kommunförbundet,
              Skolverket, bussbranschen och kollektivtrafikfolk där vi diskuterade
              just de akuta åtgärder som vi behöver vidta med anledning av de
              många olyckor med barn inblandade som hände längs stora vägar.
              I mars kommer vi att ha ett nytt möte, då Vägverket ska komma
              tillbaka med förslag till åtgärder. De tittar på allt från stopplikt
              till sänkt hastighet vid busshållplatser. De tittar också på hur
              man kan utforma säkrare busshållplatser.
            </seg>
            <seg n="14576386">
              De olyckor som hände i höstas, och många av de olyckor som händer
              i dag där framför allt barn är inblandade, händer efter riksvägar,
              där barnen kliver av bussen nästan direkt ut i trafiken. Vi kan
              vidta en del enkla åtgärder för att också bredda platsen där man
              kliver av och på bussen och få säkrare busshållplatser. Det ska
              Vägverket också titta på.
            </seg>
            <seg n="c0900353">
              Det är svårare att använda stopplikt i Sverige när det är kopplat
              till skolbussar än vad det är i USA. Drygt hälften av alla barn
              som åker till och från skolan åker i vanlig linjetrafik och inte
              med skolbuss. Ska man ha stopplikt måste det vara generellt för
              alla bussar. Vi får se vad Vägverket har hittat för fördelar och
              nackdelar när vi möts igen i mars.
            </seg>
            <seg n="bbed8e31">
              Det är också ett svar på Jan-Evert Rådhströms fråga om särskild
              utbildning för busschaufförer som kör barn. Jag tror att man måste
              titta på utbildning generellt och just med ett barnperspektiv,
              eftersom barn inte beter sig som vuxna i trafiken och ska inte
              heller ha krav på sig att göra det. Men jag tror inte att det
              räcker att rikta utbildningen bara till dem som kör barn i skolbussar,
              utan då får det bli generellt. Vi får fundera på vilket stöd och
              vilken utbildning vi kan ge till busschaufförer som också kan
              minska risken för olyckor.
            </seg>
            <seg n="d36747e0">
              Vi har samma inställning när det gäller den översyn som nu ska
              göras kring lagstiftning om förbud mot eftersupning. Jag har själv
              pratat med justitieministern om den här frågan, och jag upplever
              inte att han och jag har delade uppfattningar. Det är oerhört
              viktigt att titta på hur man kan skärpa lagstiftningen när det
              gäller eftersupning. Det är oacceptabelt att använda det som argument,
              och jag är övertygad om att det också skulle spela en roll i vårt
              arbete mot nollvisionen.
            </seg>
          </u>
          <note n="43d445d8">
            Anf. 51 ANITA BRODÉN (fp):
          </note>
          <u who="ulrica_messing_minister_2000" xml:id="i-2cf425fd686945da-1" n="6139e296" prev="i-a3b1fb23a62f22f5-1">
            <seg n="75befa5b">
              Herr talman! Jag ställer frågorna konkret eftersom tiden är knapp.
              Vilka arbeten pågår inom EU för att vi tillsammans ska kunna minimera
              de gigantiska olyckstal som finns? Det är mellan 5 000 och 6 000
              liv som skulle kunna räddas om man minskar hastigheten.
            </seg>
            <seg n="c1c17413">
              Vilka åtgärder ämnar ministern vidta nationellt för att få bukt
              med de höga hastigheterna?
            </seg>
            <seg n="30e500b7">
              Den sista frågan som jag tänkte ställa är: Vilka åtgärder har
              vidtagits för att det inte ska upprepas det som vi har fått uppleva,
              att långtradar- och lastbilschaufförer efter en båtfärd kör berusade?
            </seg>
          </u>
          <note type="speaker" n="2915a90f">
            Anf. 52 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-a11d3ad9e77f9187-1" n="f8f2c294">
            <seg n="6fdc9226">
              Herr talman! Det låter bra att statsrådet och justitieministern
              är överens. Också trafikutskottet är överens när det gäller eftersupningen.
              Där konstaterar vi att jag läser ordagrant en mening: Såvitt gäller
              frågan om eftersupning kan skärpt lagstiftning med innebörden
              att eftersupning förbjuds enligt utskottet vara ett enkelt och
              effektivt medel att förbättra trafiksäkerheten. Det hoppas jag
              snart kommer.
            </seg>
          </u>
          <note type="speaker" n="46e2dfa5">
            Anf. 53 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-a3b1fb23a62f22f5-2" n="6139e296" next="i-2cf425fd686945da-2">
            <seg n="71109f1a">
              Herr talman! I EU utvecklar vi nu mer och mer samarbetet när
              det gäller trafiksäkerhet. Under hela hösten hade vi ett tätt
              utbyte med mina franska kolleger. Vi hade allt från ministern
              och hans medarbetare till representanter från myndigheter, polisen
              och vägverket i Frankrike här i Sverige. Vi berättade mycket om
              det arbete vi gör och som är kopplat till att använda modern teknik
              för att övervaka trafiken och för att minska riskerna för olyckor.
              Vi tittade på alltifrån alkolås till hastighetsövervakning.
            </seg>
            <seg n="61cb1c8b">
              Jag märker att det inte är någon tillfällighet. Det finns ett
              växande intresse hos fler och fler europeiska länder kring trafiksäkerhetsfrågorna.
              Man ser trafiksäkerhet mer och mer som en tydlig länk till samhällsekonomin
              och de skador som trafikolyckor för med sig för oss gemensamt
              i samhället, bortsett från de fruktansvärda individuella skador
              som det naturligtvis också ger. Det har lett till att vi nu inom
              EU också arbetar för en nollvision. Tanken är att vi en gång om
              året, varje höst, ska komma tillbaka till ett slags trafiksäkerhetskonferens
              där var och en av oss ska avrapportera vad vi har gjort i våra
              respektive länder för att öka trafiksäkerheten och för att minska
              antalet olyckor. Jag är väldigt glad över det här arbetet. Vi
              från svensk sida kommer att vara mycket aktiva och bidra med våra
              erfarenheter under årets gång och också självklart på konferensen.
              Vi kommer att vara väldigt öppna för att lära oss av andra länder
              kring frågorna.
            </seg>
            <seg n="34747a94">
              När det gäller höga hastigheter arbetar vi nu med utbyggnad av
              hastighetskamerorna. De är ett sätt att övervaka trafiken men
              inte det enda sättet. Polis på plats är fortfarande oerhört viktigt.
              Men vi vet, när vi utvärderar kamerorna, att de dämpar hastigheten.
              Då minskar man också risken för olyckor.
            </seg>
            <seg n="94c1350d">
              Sjöfartsverket tog ett initiativ tillsammans med många rederier
              när debatten kom i höstas om att en del båtar serverade alkohol
              till yrkeschaufförer, vilket betydde att de satte sig bakom ratten
              onyktra när de kom in i Sverige. Det har på frivillig basis lett
              till att båtarna nu inte serverar alkohol till yrkeschaufförer.
              Det är mycket bra, men den frågan tror jag att vi måste fortsätta
              att debattera och argumentera kring. Vi har i Sverige en väldigt
              strikt syn på alkohol och trafik på samma sätt som på alkohol
              och arbete och alkohol och graviditet. Det hör inte ihop. Alla
              länder har inte en lika strikt syn. Det märks också om man tittar
              på promillegränsen. Den frågan kommer tillbaka, inte minst i vårt
              gemensamma EU-arbete.
            </seg>
            <seg n="475eb9d5">
              Förlåt, Jan-Evert! Jag har glömt vad du frågade. Ja, vi var överens.
              Jag skrev bara med. Då tog jag med mig det. Tack, snälla!
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="aaa50924">
            Ajournering
          </note>
          <note n="c81389e3">
            Kammaren beslutade kl. 16.03 på förslag av talmannen att ajournera
            förhandlingarna till kl. 18.00.
          </note>
          <u who="ulrica_messing_minister_2000" xml:id="i-2cf425fd686945da-2" n="6139e296" prev="i-a3b1fb23a62f22f5-2">
            <seg n="c4e03ac3">
              Återupptagna förhandlingar
            </seg>
          </u>
          <note n="2359e63f">
            Förhandlingarna återupptogs kl. 18.00.
          </note>
          <note n="63c0f331">
            12 § Svar på interpellation 2004/05:240 om skydd för orörda älvar
          </note>
          <note type="speaker" n="bb862fff">
            Anf. 54 Statsrådet LENA SOMMESTAD (s):
          </note>
          <u who="lena_sommestad_minister_2002" xml:id="i-3d44fae816a2ec51-15" n="907554ad">
            <seg n="1100ea5c">
              Herr talman! Anna Grönlund Krantz har frågat mig om jag avser
              att inom överskådlig framtid föreslå för riksdagen att gällande
              lagstiftning rörande de orörda älvarna förändras.
            </seg>
            <seg n="bde88a27">
              Politiken när det gäller vattenkraftsutbyggnad ligger fast. Regeringen
              kommer inte att föreslå någon ändring av de centrala reglerna
              i miljöbalken som skyddar orörda älvar, älvsträckor och vattenområden.
            </seg>
            <seg n="6743e3bb">
              Landets elförsörjning ska tryggas genom ett energisystem som
              grundas på varaktiga, helst inhemska och förnybara, energikällor
              samt en effektiv energianvändning. Stränga krav ska ställas på
              säkerhet och omsorg om hälsa och miljö vid omvandling och utveckling
              av all energiteknik. Energipolitiken ska utformas under beaktande
              av de svenska miljö- och klimatmålen. Kärnkraften ska ersättas
              med effektivisering av elanvändningen, konvertering till förnybara
              energislag samt miljömässigt acceptabel elproduktionsteknik. Användningen
              av fossila bränslen bör hållas på en låg nivå. Energiförsörjningen
              ska i stället i ökande utsträckning baseras på förnybar energi.
            </seg>
            <seg n="cbfba7b9">
              De förnybara energikällorna vindkraft, bioeldad kraftvärme, solenergi
              och vattenkraft är centrala i strategin för ett uthålligt energisystem.
              För att stimulera till att andelen förnybar elproduktion ökar
              har riksdagen beslutat om ett elcertifikatssystem. Målet för detta
              är att den årliga användningen av förnybar el ska öka med tio
              terawattimmar till år 2010. Den helt övervägande delen av denna
              ökning beräknas falla på vindkraft och kraft producerad med biobränsle.
            </seg>
            <seg n="924bbbf3">
              Vattenkraften är Sveriges viktigaste förnybara form av el. Den
              kommer även i framtiden att spela en central roll för elförsörjningen.
              Möjligheterna till ytterligare utbyggnader är dock begränsade.
              Enligt 4 kap. 6 § miljöbalken får vattenkraftverk samt vattenreglering
              eller vattenöverledning för kraftändamål inte utföras i nationalälvarna
              Torneälven, Kalixälven, Piteälven eller Vindelälven med tillhörande
              vattenområden, källflöden och biflöden. Samma skydd gäller också
              för ett antal andra angivna älvsträckor samt vattenområden med
              käll- och biflöden.
            </seg>
            <seg n="75adb583">
              Nationalälvarna och de övriga älvsträckor och vattenområden som
              riksdagen har undantagit från utbyggnad måste självklart skyddas
              även i fortsättningen. Samtidigt bör pågående utveckling för att
              miljöanpassa vattenkraften ge goda möjligheter att förbättra miljön
              såväl i och omkring befintliga vattenkraftsanläggningar som i
              vattendrag med skador från tidigare vattenregleringar.
            </seg>
            <seg n="ea3c8314">
              Däremot kan vattenkraftproduktionen komma att öka genom att befintliga
              kraftverk effektiviseras. Det finns också utrymme för utbyggnad
              av småskalig vattenkraft i redan utbyggda älvar. Dessa möjligheter
              är dock begränsade. Det bör också betonas att sådana nya projekt
              förutsätter en noggrann miljöprövning i varje enskilt fall enligt
              gällande lagstiftning.
            </seg>
            <seg n="d8c95416">
              Jag vill som avslutning betona att de återstående orörda älvarna
              liksom de undantagna älvsträckorna och vattenområdena måste överlämnas
              med bevarade naturvärden till kommande generationer.
            </seg>
          </u>
          <note type="speaker" n="158df10d">
            Anf. 55 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-0d9f9a5773f85066-0" n="8bc26776">
            <seg n="7b15f132">
              Herr talman! Jag vill tacka miljöministern för svaret. Det var
              ju väldigt klargörande. Skälet till att jag ställde interpellationen
              till miljöministern var miljöministerns besök i Norrbotten strax
              före årsskiftet. Efter besöket kunde man i tidningsartiklar läsa
              bland annat att miljöministern var beredd att bygga ut biflöden
              till redan utbyggda älvar samt att regeringen kommer fortsätta
              att ha en restriktiv syn på älvutbyggnad, men att regeringen också
              bedömer att vattenkraften har ytterligare ett antal terawattimmar
              som är möjliga att bygga ut.
            </seg>
            <seg n="c007f8d0">
              Detta reser naturligtvis olika frågor, inte minst från ett län
              som är starkt berört av vattenkraften och där vi har en stor del
              av de outbyggda älvarna.
            </seg>
            <seg n="a1e0c0cd">
              Vi vet, som miljöministern säger i svaret, att de outbyggda älvarna
              är skyddade i lag: Vindelälven, Piteälven, Kalixälven och Torneälven.
              Det är ju oerhört bra. Det handlar dels om att bevara naturvärden
              för kommande generationer, dels om att skapa en god grund för
              turismen som är helt beroende av dessa orörda älvar.
            </seg>
            <seg n="fc0c07fb">
              Det finns givetvis även andra vattendrag om man får kalla dem
              så. Det som inte är älvar i Norrbotten kan trots allt vara väldigt
              stora vattenflöden. De går ändå under samlingsnamnet vattendrag.
            </seg>
            <seg n="a6e6b09c">
              Det finns ett antal vattendrag som är orörda och som inte är
              lagskyddade men där det ändå finns en angelägenhet åtminstone
              för dem som är boende i dessa trakter att de ska bevaras orörda.
              Man funderar då lite på vad ministern menar med att det finns
              möjlighet att komma åt dessa biflöden till redan utbyggda älvar.
              Det handlar ju ofta om mer eller mindre orörda vattendrag, även
              om de givetvis har påverkan från den utbyggnad som har skett i
              primärälven.
            </seg>
            <seg n="72141c85">
              Man måste också ställa sig frågan: Vad händer i de vattenflöden
              där man bygger upp minikraftverk? Det är något som är ganska omdiskuterat.
              Det har gått statliga stöd till dem under ett antal år. Det är
              förvisso mindre ingrepp som sker. Det är ju inget som går att
              jämföra med den vattenkraftsutbyggnad som vi har kunnat se tidigare.
              Ett antal undersökningar visar att de bidrar med ganska lite energi
              men skapar ändå ganska stor skada i miljön. Det handlar om forspartier
              som försvinner och fiske som påverkas i ganska stor utsträckning.
            </seg>
            <seg n="5f5368a5">
              Det finns en ganska stor oro bland många norrbottningar just
              nu för vad som kommer att hända med de orörda vattendragen. Det
              är väldigt positivt att regeringen i dagsläget inte är beredd
              att röra några av de orörda älvarna. Det är dock tydligt i debatten
              inte minst om man tittar på vad kraftbolagen säger att det finns
              ett stort intresse och ett stort behov av ny vattenkraft. Även
              om vi primärt bara pratar om biflöden till de utbyggda älvarna
              och mindre vattendragen börjar det föras en diskussion som går
              långt in i folkdjupen där man är orolig för vad som kommer att
              hända.
            </seg>
            <seg n="892b40cf">
              Jag skulle vilja få några ytterligare klargöranden från ministern
              när vi ändå ses här i dag.
            </seg>
            <seg n="c7cebaae">
              Det svar som ministern avgav här i kammaren är väldigt tydligt.
              Men jag skulle vilja veta vad ministern menar med att man är beredd
              att även ge sig på biflöden till redan utbyggda älvar. Eftersom
              ministern bedömer att det finns ytterligare ett antal terawattimmar
              som man kan komma åt vore det också intressant att höra var de
              finns.
            </seg>
          </u>
          <note type="speaker" n="09681ede">
            Anf. 56 Statsrådet LENA SOMMESTAD (s):
          </note>
          <u who="lena_sommestad_minister_2002" xml:id="i-3d44fae816a2ec51-16" n="907554ad">
            <seg n="6a414fcf">
              Herr talman! Jag samtalade en hel del med medierna om vattenkraften
              i Norrbotten. Vissa andra medier meddelade andra sidor av saken.
              Samtalen förorsakades just av de förslag och diskussionsinlägg
              som kom från bolagssidan och från branschen som just talade om
              utbyggnad. Jag var mycket tydlig när det gäller regeringens mycket
              restriktiva syn.
            </seg>
            <seg n="fdc3bfaf">
              Jag meddelade också det rättsläge som föreligger, nämligen att
              det finns formella möjligheter i vissa vattendrag, men att det
              kräver noggrann miljöbalksprövning.
            </seg>
            <seg n="cb7fccde">
              När det gäller de förslag som har framförts om att man anser
              att det skulle lättas på miljöbalksprövningen var jag mycket tydlig
              om att det inte kan bli tal om något sådant när det gäller vattenkraften.
            </seg>
            <seg n="e2850713">
              Det finns möjlighet i vissa vattendrag, men det är möjligheter
              som jag sade i svaret som varje gång måste vägas mot miljöbalkens
              mycket stränga regler. Det är mycket väl känt. Det innebär att
              vi har haft en mycket begränsad efterfrågan på utbyggnad av vattenkraft.
              Alla vet vilka oerhört höga krav det i dag ställs i miljöbalksprövningarna
              och också vilka krav som ställs på formen för vattenkraftsutbyggnad.
            </seg>
            <seg n="5ee0ef29">
              När det gäller vilken potential som kan finnas har det gjorts
              ganska många olika bedömningar från olika håll. Det finns ju en
              oerhört stor potential om vi inte skulle ta några miljöhänsyn,
              men som vi bedömer det i dag är alltså potentialen mycket begränsad.
            </seg>
            <seg n="2b47843f">
              Inför den här interpellationsdebatten har jag tagit kontakt med
              Energimyndigheten för att se hur de bedömer detta i dag. Dagens
              bedömning är att potentialen och intresset för detta i realiteten
              är knappt 1 terawatttimme, 0,75 terawattimmar, på tio år.
            </seg>
            <seg n="d3a67dd5">
              Det gäller ju också den småskaliga vattenkraften. Precis som
              Anna Grönlund Krantz säger är denna ofta besvärlig i små vattendrag
              och ger inte så mycket energi i förhållande till de miljöeffekter
              den kan ha. Det har heller inte varit någon stor utbyggnad.
            </seg>
            <seg n="a22febac">
              Från regeringens sida har vi ändå menat att det kan finnas möjligheter
              på ställen där det tidigare har funnits vattenkraft, på redan
              hårt exploaterade platser, att bygga nytt och uppgradera, framför
              allt uppgradera. Om man gör detta ska möjligheten ändå finnas
              att räkna in det i elcertifikatssystemet. Det innebär dock inte
              att vi ser stora potentialer här. Precis som jag sade i mitt svar
              ligger potentialerna framför allt i sådant som vindkraft och biobränsle
              i Sverige.
            </seg>
          </u>
          <note type="speaker" n="cd1341eb">
            Anf. 57 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-0d9f9a5773f85066-1" n="8bc26776">
            <seg n="81b93d33">
              Herr talman! Det är väldigt bra att regeringen inte är beredd
              att lätta på miljöbalksprövningen. Det är ju en av de frågor som
              man upplever att branschen ganska tydligt lyft fram för att på
              så sätt komma åt ytterligare vattenkraft.
            </seg>
            <seg n="f61bf80d">
              Jag skulle vara intresserad av att höra vilka kontakter regeringen
              har med branschen. Om man tar del av vad kraftbolagen säger märker
              man onekligen att det finns en väldigt stark vilja att driva på
              utvecklingen av vattenkraft. Då är det betydligt mer än 0,75 terawattimmar
              på tio år man lyfter fram som potentiell möjlighet att bygga ut
              vattenkraften.
            </seg>
            <seg n="25fb8fc5">
              Låt mig också kommentera några saker i ministerns svar. Jag tycker
              också att det är väldigt bra att man lägger insatser på att miljöanpassa
              vattenkraften. När man har vattendrag där den redan är utbyggd
              är det så klart väldigt bra om man kan vidta miljöåtgärder och
              samtidigt effektivisera för att på så sätt få ut mer energi.
            </seg>
            <seg n="0b4a0f17">
              Ministern säger dock i sitt svar, och också här i talarstolen
              alldeles nyss, att det finns utrymme för småskalig vattenkraft
              i redan utbyggda älvar men att detta är begränsat. Det sistnämnda
              kan jag definitivt hålla med om, för det är ju väldigt lite vi
              pratar om.
            </seg>
            <seg n="13137019">
              Då undrar jag: Är det inte så att den här småskaliga vattenkraften
              faktiskt kostar mycket mer än vad den smakar? Den kanske inte
              har stor miljöpåverkan, men många gånger påverkar den ändå miljön
              på så sätt att kringboende, turistnäring och fiske störs. Om det
              då är 0,75 terawatttimmar vi pratar om, är inte detta en väldigt
              kostsam utbyggnad för väldigt lite energi? Är det inte bättre
              att vi då satsar på någonting annat?
            </seg>
          </u>
          <note type="speaker" n="84bcadfd">
            Anf. 58 Statsrådet LENA SOMMESTAD (s):
          </note>
          <u who="lena_sommestad_minister_2002" xml:id="i-3d44fae816a2ec51-17" n="907554ad">
            <seg n="b1017ac5">
              Herr talman! Vi har naturligtvis från regeringens sida löpande
              kontakter med branschen. Min uppfattning är att det inte finns
              något starkt tryck på att bygga ut vattenkraften. Jag uppfattade
              snarare diskussionen i höstas som ett debattinlägg i en energipolitisk
              diskussion och kanske något av en försöksballong.
            </seg>
            <seg n="b9358402">
              Det är intressant och viktigt att se vilket starkt stöd vi har
              för den politik vi för i Sverige när det gäller att vara oerhört
              restriktiv med vattenkraften mot bakgrund av den höga grad av
              exploatering vi har redan i dag. Från Vattenfalls sida har man
              också tydligt gått ut och klargjort att man framför allt inte
              planerar någon vattenkraftsproduktion i strid med gällande lagstiftning.
              Från branschens sida finns det alltså inte, som vi upplever det,
              något starkt tryck för vattenkraftsutbyggnad.
            </seg>
            <seg n="cf2292b3">
              När det gäller den småskaliga vattenkraften byggs denna inte
              ut i någon stor omfattning just på grund av de stora miljökrav
              vi har. Också här handlar det om lönsamhetskalkyler, precis som
              det gör för de stora vattenkraftverken. Det är oerhört stora investeringar
              som i så fall måste göras.
            </seg>
            <seg n="1f56d2f2">
              De 0,75 terawattimmarna i Energimyndighetens beräkning inbegriper
              också effektivisering. Jag tror inte att den siffran är orimligt
              hög. Vi ser ändå en viss effektiviseringsmöjlighet, inte minst
              i de större vattenkraftverken, som naturligtvis ska utnyttjas.
              Som jag ser det är detta en rimlig bedömning. Det är en avvägning
              mellan den potential som finns i naturen, så att säga, och de
              miljökrav vi ställer som gör att vi gör den bedömningen.
            </seg>
            <seg n="6dab691c">
              Min bedömning är alltså att vi även fortsättningsvis får en mycket
              begränsad utbyggnad av vattenkraften. I den mån vi får ärenden
              på regeringens bord kommer vi dock självklart att pröva dem enligt
              miljöbalken.
            </seg>
          </u>
          <note type="speaker" n="6829eefa">
            Anf. 59 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-0d9f9a5773f85066-2" n="8bc26776">
            <seg n="35bcabe1">
              Herr talman! Jag får än en gång tacka miljöministern för svaret.
              Det har onekligen varit väldigt klargörande i den debatt som pågått
              under hösten och förvintern. Jag kan bara förmedla att det som
              sagt har funnits en oro på grund av att man från branschens sida
              lyft upp de här frågorna. Om nu miljöministern gör en korrekt
              bedömning, att detta bara var ett debattinlägg och en testballong,
              är det väldigt positivt, men jag önskar verkligen att regeringen
              håller ögonen på detta och också tar väldigt allvarligt på den
              miljögranskning som ska göras när man bygger ut delar av vattenkraften.
              Detta är väldigt viktigt.
            </seg>
            <seg n="bba54490">
              Jag hoppas också att det miljöministern har lovat här i talarstolen
              kommer att hålla och att den stora energireform som nu pågår i
              Sverige med bland annat kärnkraftsavvecklingen inte leder till
              något slags panikåtgärder, som att riva upp besluten om de orörda
              älvarna eller att göra stora ingrepp i vattendrag som skadar miljön
              eller påverkar kringboende, fiske eller turistnäring negativt.
              Detta är en väldigt viktig sak att värna. De områden som blivit
              mer eller mindre drabbade av vattenkraften även om den haft mycket
              positiv påverkan också och har de här stora vattenkraftsresurserna
              har lidit väldigt stor miljöskada redan. Det är viktigt att vi
              ser till att inget ytterligare sker i dessa områden.
            </seg>
          </u>
          <note type="speaker" n="af76b0ce">
            Anf. 60 Statsrådet LENA SOMMESTAD (s):
          </note>
          <u who="lena_sommestad_minister_2002" xml:id="i-3d44fae816a2ec51-18" n="907554ad">
            <seg n="f6818b9e">
              Herr talman! Jag är också glad om vi kan bringa klarhet i den
              här debatten. Jag beklagar om det har varit oro. Men det är också
              ett uttryck för att det är många som värnar om vår natur och våra
              vatten, och det tycker jag är glädjande.
            </seg>
            <seg n="70dbe247">
              Jag tycker också att det är bra att vi diskuterar olika energikällor
              och alternativ och att den debatten kommer upp. Det är viktigt
              eftersom vi nu står inför en mycket stor energiomställning.
            </seg>
            <seg n="a2395813">
              Från regeringens sida kommer vi inte att vidta några panikåtgärder.
              Vi ser detta som en omställning till hållbar utveckling, och den
              ska ske med långsiktighet och eftertanke.
            </seg>
            <seg n="65ec2ddc">
              Regeringens politik präglas just av att vi ska klara flera olika
              typer av miljöproblem samtidigt. Vi ska hantera klimatproblemet;
              därför fasar vi ut de fossila bränslena. Vi ska klara problemet
              med kärnkraftens risker och avfallet; därför fasar vi långsiktigt
              ut kärnkraften men med förnuft, därför att vi också måste klara
              klimatproblemet. Samtidigt ska vi värna vår natur. Det handlar
              om hur vi exploaterar vattendrag, men det handlar också till exempel
              om våra kuststräckor när det gäller vindkraftverken. Vi har målkonflikter,
              och det är viktigt att vi diskuterar dem här.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="ea012db9">
            13 § Svar på interpellation 2004/05:203 om tillämpningen av sjukförsäkringen
          </note>
          <note type="speaker" n="1ea7e2d3">
            Anf. 61 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-0" n="99fec9f4">
            <seg n="6c4ed782">
              Herr talman! Inger Lundberg har frågat mig om jag är beredd att
              följa upp erfarenheterna vad gäller Försäkringskassans tillämpning
              av sjukförsäkringen, för att säkerställa att människor inte hamnar
              mellan olika regelverk.
            </seg>
            <seg n="6d6fc526">
              Utifrån det ärende som Inger Lundberg redovisar i sin interpellation
              har jag förstått frågan så att det framför allt handlar om Försäkringskassans
              handläggning i samband med sjukskrivningar, i detta fall den långa
              tid det tagit innan kassan har beslutat om att avslå en begäran
              om sjukpenning.
            </seg>
            <seg n="345dbf32">
              Som jag nyligen har redovisat i olika frågesvar och i en interpellationsdebatt
              anser regeringen att det är oacceptabelt med långa handläggningstider
              för sjukpenningärenden. Sjukförsäkringens syfte är att ge en person
              som drabbas av sjukdom en ersättning som är relaterad till inkomstbortfallets
              storlek. Den enskilde är beroende av ersättningen för sin försörjning,
              och regeringen menar att det är mycket viktigt att sjukpenningärenden
              handläggs både så snabbt som möjligt och konsekvent enligt gällande
              lagstiftning.
            </seg>
            <seg n="b2ff708e">
              För att förkorta handläggningstiden för ärenden angående rätt
              till sjukpenning gav regeringen redan under sommaren RFV i uppdrag
              att vidta åtgärder. Uppdraget, med förslag till åtgärder, redovisades
              till regeringen den 15 oktober 2004. RFV föreslår i huvudsak tre
              åtgärder. Den första åtgärden gäller Försäkringskassans arbetsmetoder
              som ska bli mera effektiva. För att uppnå detta ska gemensamma
              riktlinjer införas som anger hur handläggning av rätten till sjukpenning,
              rehabiliteringspenning och samordning ska ske. Till exempel gäller
              detta vilka moment som ska göras i handläggningen liksom när och
              hur lång tid momentet bör ta.
            </seg>
            <seg n="981d4fb2">
              Den andra åtgärden som föreslås är att Försäkringskassan ska
              få in ärenden snabbare efter sjuklöneperiodens slut. RFV föreslår
              bland annat att en regeländring införs i lagen om sjuklön som
              innebär att om arbetsgivaren i början av ett sjukfall får in ett
              läkarintyg som sträcker sig förbi sjuklöneperioden, ska arbetsgivaren
              sjukanmäla den anställde och skicka in läkarintyget till Försäkringskassan
              inom ett visst antal dagar färre än sju dagar.
            </seg>
            <seg n="dc602992">
              Den tredje åtgärden gäller Försäkringskassans prioritering av
              ärenden där rätten till sjukpenning är oklar. RFV föreslår bland
              annat att det på Försäkringskassan skapas en rutin gällande dessa
              ärenden för att den enskilde tidigare ska få information om att
              rätten till sjukpenning är oklar. Det är närmast detta förslag
              som nu är aktuellt. Arbetet med att utveckla sådana rutiner pågår
              för närvarande på den nya myndigheten Försäkringskassan.
            </seg>
            <seg n="a1549967">
              Jag vill även informera Inger Lundberg om att jag noga kommer
              att följa utvecklingen av handläggningstiderna för sjukpenning.
            </seg>
          </u>
          <note type="speaker" n="9853740b">
            Anf. 62 INGER LUNDBERG (s):
          </note>
          <u who="unknown" xml:id="i-b1140d8cf009d7c6-0" n="00de4197">
            <seg n="385cb005">
              Herr talman! Jag vill börja med att tacka för svaret. Det är
              alldeles utmärkt att det blir en snabbare handläggning av sjukförsäkringsärendena.
              Men det är inte bara det som interpellationen syftar på. Vad jag
              önskar är ett tydligt uttalande om att människor inte ska drabbas
              retroaktivt i systemet och att brister i försäkringen inte får
              gå ut över den enskilde.
            </seg>
            <seg n="bf65eaa6">
              Jag vill först påminna om ärendet som är bakgrunden till interpellationen.
              Det är en man född 1943, duktig yrkesman, anläggningsarbetare.
              Han är arbetslös sedan två år tillbaka men har aktivt stått till
              arbetsmarknadens förfogande och haft ganska många jobb under perioden.
              Han måste alltså sägas vara aktiv i sin bransch. I juli i fjol
              vrickade han foten och sjukskrev sig den 26 juli. Han var sjukskriven
              till den 12 september. Den 6 oktober får han besked om att han
              inte får sjukpenning. Skälet till att han inte får sjukpenning
              är att han och detta är verkligen teoretiskt med den vrickade
              foten skulle kunna arbeta med lättare arbetsuppgifter inom helt
              andra branscher än den han jobbat i.
            </seg>
            <seg n="5357b606">
              Det finns två allvarliga aspekter på det här ärendet. Den första
              är att det är orimligt att utan förvarning till den enskilde dra
              in sjukpenningen. Han hade all anledning att anta att han skulle
              få sjukpenning. Vi har en självrisk i sjukpenningen. Vi kan inte
              ha ytterligare en självrisk där människor får känna osäkerhet
              om hur kassan faktiskt kommer att bedöma deras sjukpenning. Den
              här mannen hamnade helt utan försörjning. Det är knappast heller
              aktuellt med socialbidrag eftersom han liksom de flesta svenskar
              ju har vissa tillgångar.
            </seg>
            <seg n="ba4cd41d">
              Den andra aspekten är att kassans bedömning är orimlig. Människor
              ska inte behöva tvingas in på nya yrkesområden om de är sjukskrivna
              under begränsade perioder, som det här handlade om.
            </seg>
            <seg n="5a638aa7">
              I interpellationssvaret säger ministern att han vill genomföra
              olika åtgärder för att förkorta handläggningstiden för sjukpenningärenden.
              Jag tycker att det är bra. Men det borde förenas med ett tydligt
              uttalande om att människor inte ska få nej till sjukpenning om
              kassan inte tydligt har sagt ifrån före indragningen av sjukpenningen.
              Den man jag talar om har i praktiken drabbats retroaktivt, och
              det stämmer inte med det allmänna rättsmedvetandet.
            </seg>
            <seg n="27344815">
              Det är inte heller den här typen av ganska begränsad korttidsfrånvaro
              som är problemet med dagens sjukförsäkring utan de väldigt långa
              sjukskrivningarna när folk är borta under många månader eller
              åratal. Då finns det goda möjligheter att ha system där man säger
              ifrån att man bedömer att de inte är berättigade till sjukpenning
              och förklarar varför de måste ställa sig till arbetsmarknadens
              förfogande.
            </seg>
            <seg n="86434a8e">
              Jag är därför inte nöjd med svaret utan vill ha ett förtydligande
              av ministern, om han inte är beredd att ta initiativ som gör att
              det i praktisk verklighet inte blir några retroaktiva indragningar
              av sjukpenning. Jag vill i nästa inlägg också komma in på de bedömningar
              som kassorna gör.
            </seg>
          </u>
          <note type="speaker" n="6a4d7c85">
            Anf. 63 RAIMO PÄRSSINEN (s):
          </note>
          <u who="raimo_parssinen_065839" xml:id="i-d62323a59507a1d1-0" n="9d0a48d8">
            <seg n="fa6ada6f">
              Herr talman! Jag vill också tacka ministern för svaret, även
              om jag måste säga att jag inte är riktigt nöjd med det. Vi är
              många som har mött den fråga som det nu interpelleras om. Hemma
              i mitt län vittnar facken om hur deras medlemmar under förra året
              har hamnat i ekonomiska bekymmer helt utan egen förskyllan.
            </seg>
            <seg n="7447377a">
              Problemen började efter det att Riksförsäkringsverket ändrade
              tillämpningen av reglerna i december 2003. Jag med flera fick
              höra från bland annat Metallindustriarbetareförbundet om fall
              med personer som blev sjuka och uppsökte läkare. Läkaren utfärdade
              sjukintyg i vanlig ordning, och den sjukskrivne vilade i hemmet.
              Efter några veckor fick den försäkrade besked om att kassan underkände
              sjukintyget med följden att ingen sjukpenning betalades ut. Detta
              förfarande ställer folk inför det faktum att de inte får någon
              ersättning. De har inte varit sjuka. De har inte varit på jobbet.
              De får ingen lön trots att de i god tro trott sig vara sjukskrivna.
            </seg>
            <seg n="29b123a2">
              Det som är stötande är inte att sjukintygen kan underkännas utan
              att kassan fattar beslut som drabbar den enskilde retroaktivt.
              Hur ska man kunna gardera sig för att vara säker på att läkarens
              bedömning är rätt och kommer att godkännas av kassan? Och vad
              krävs det av individen för att man inte ska råka illa ut?
            </seg>
            <seg n="fee2a36d">
              I Riksförsäkringsverkets svar på regeringsuppdraget, som ministern
              hänvisar till, skriver man att det ur rättssäkerhetssynpunkt är
              bättre för den enskilde att få ett snabbt provisoriskt beslut
              som är överklagbart. Denna uppfattning delas av Justitieombudsmannen.
              Anser inte ministern, precis som Inger Lundberg och undertecknad,
              att ordningen borde vara sådan att kassans beslut inte ska gälla
              retroaktivt? Är det inte bättre ur rättssäkerhetssynpunkt att
              sjukpenning betalas ut till den dagen då kassan fattar annat beslut
              så att den enskilde då, via information om detta, kan ta ställning
              till hur han eller hon ska agera inför framtiden?
            </seg>
          </u>
          <note type="speaker" n="128f62fd">
            Anf. 64 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-c7cdb70f351d8297-0" n="24199df7">
            <seg n="7b84297b">
              Herr talman! Jag tycker att ministern i sitt svar mycket väl
              beskriver att det är bra med en uppstramning och likformig tillämpning
              av sjukskrivningsprocessen. Det här var både behövligt och rimligt.
              Vi vet att samma diagnos tidigare har kunnat ge olika sjukskrivningstid,
              kanske sex gånger längre tid på vissa håll. Även jag blir dock
              lite oroad när uppstramningen verkar ha blivit en allmän uppstramning
              snarare än en tydlig process.
            </seg>
            <seg n="8a6b25c4">
              Det är olyckligt när reglerna är oklara, inte bara för Försäkringskassan
              utan också för den enskilde och den sjukintygsskrivande läkaren.
              Det har varit vår uppfattning att det behövs uppstramning och
              förtydligande av reglerna i denna lagstiftningsstyrda verksamhet
              som faktiskt går tillbaka till lagstiftningen.
            </seg>
            <seg n="84feed6e">
              Det gäller till exempel de svårtolkade begreppen sjukdom och
              sjukdomsliknande skäl. Jag ser i motsats till interpellanten att
              problemet snarare är att reglerna inte stramas upp med tydlig
              praxis kopplad till exempel till medicinsk bedömningsgrund. Ett
              sådant klarare regelverk skulle vara mer förståeligt både för
              den enskilde läkaren och för Försäkringskassan.
            </seg>
            <seg n="d506b6b7">
              Min fråga till ministern är därför vilka åtgärder han är beredd
              att vidta för att åstadkomma ett förtydligande av reglerna.
            </seg>
          </u>
          <note type="speaker" n="1d21a6d5">
            Anf. 65 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-1" n="99fec9f4">
            <seg n="2bc6081e">
              Herr talman! Låt mig börja med att kvantifiera problemet. Vi
              har ett problem, och det måste lösas på ett sådant sätt att det
              blir bättre än det som gäller i dag. Ser man det kvantitativt,
              vilket är viktigt att veta även om varje enskilt ärende på sitt
              sätt är unikt, handlar det genomsnittligt i riket om ungefär 1
              % där man i dag inte godkänner ett läkarintyg för att betala ut
              sjukpenning. När det gäller nya ärenden handlar det om ungefär
              ½ %. Det är viktigt att ha detta klart för sig så att man förstår
              storleksordningen.
            </seg>
            <seg n="d45ae209">
              Dessutom är det naturligtvis viktigt att säga att det inte har
              skapats några nya regler för Försäkringskassan. Vi har inte stiftat
              några nya lagar i riksdagen, och vi har heller inte utfärdat några
              andra direktiv till Försäkringskassan än de som alltid gällt i
              fråga om handläggningen och tillämpningen av det regelsystem som
              vi har. Däremot är det riktigt, vilket alla kan iaktta, att Försäkringskassan
              i högre grad tillämpar det regelverk vi haft. Jag kanske inte
              ska kvantifiera det, men jag skulle kunna gissa att det skett
              en fördubbling av antalet fall där man ifrågasatt rätten till
              sjukpenning.
            </seg>
            <seg n="7f283c92">
              Jag är inte beredd att ge några andra kvalitativa besked än de
              som jag gett i mitt interpellationssvar. Jag vet inte hur långt
              ifrån varandra vi står i synsättet, men jag vill fokusera på att
              vi ska minimera den tid för vilken det uppstår en osäkerhet och
              risk för utebliven sjukpenning, alltså sådana fall som principiellt
              beskrivs i debatten. Jag tror att en framkomlig väg är att Försäkringskassan
              ger den sjukskrivne, den som söker sjukpenning, kunskap om att
              ett ifrågasättande kan komma att bli aktuellt så att den sjukskrivne
              får reda på detta, och att Försäkringskassan prioriterar ärendena
              på ett sådant sätt att den snabbt ger en sådan indikation. Det
              är naturligtvis ett väldigt viktigt besked att få.
            </seg>
            <seg n="e2417e4d">
              Jag tycker vidare att i samband med den här problematiken bör
              det andra problem som vi har när det gäller tillämpningen uppmärksammas.
              Det är att en person som kanske varit sjukskriven under lång tid
              och sedan inte får rätt till fortsatt sjukpenning inte ska lämnas
              övergiven från Försäkringskassans sida för att med en kölapp i
              handen uppsöka arbetsförmedlingen och där ta en diskussion om
              sitt ärende.
            </seg>
            <seg n="add91ca0">
              Vi ska återkomma med förslag som ger den enskilde rätt till ett
              möte med personal från både arbetsförmedlingen och Försäkringskassan
              för att man inte ska hamna i en situation som innebär att man
              står utan vare sig sjukpenning eller a-kassa. De förslag som vi
              förbereder, och de initiativ som tas vid Försäkringskassan, tror
              jag kommer att i hög grad eliminera de problem som vi nu har vid
              tillämpningen av försäkringen.
            </seg>
          </u>
          <note type="speaker" n="13c4211b">
            Anf. 66 INGER LUNDBERG (s):
          </note>
          <u who="unknown" xml:id="i-b1140d8cf009d7c6-1" n="00de4197">
            <seg n="267b48a3">
              Herr talman! Jag har respekt för att man inte kommer att kunna
              godta alla läkarintyg och att det finns anledning för kassans
              personal att diskutera läkarintygen. Jag kan också förstå om mer
              än 1 % av läkarintygen skulle ifrågasättas. Det är inte det jag
              är ute efter, utan det jag är ute efter är att människor inte
              ska drabbas retroaktivt, att människor som har anledning att tro
              och anta att deras sjukintyg gäller inte plötsligt får reda på
              att det inte gällde under den period som man var hemma. Det är
              orimligt. Vi kan inte ha den typen av försäkring. Det jag känner
              mig väldigt besviken på är att vi inte kan få ett tydligt uttalande
              om att den typen av missbruk för jag tycker att det är missbruk
              ska bort.
            </seg>
            <seg n="aa345179">
              Vi hade inte detta i försäkringssystemet tidigare. Vi behöver
              inte ha det nu heller. Däremot behöver vi i vissa fall ha en noggrann
              prövning av läkarintygen, men låt då personen, som i det ärende
              jag talade om, få sin ersättning fram till den tidpunkt när kassan
              har prövat den. Om man efter prövningen skulle finna att det inte
              är rimligt vilket jag inte tror skulle ha gällt i det fall jag
              beskrev att personen i fråga får fortsatt kassa ska personen inte
              heller ha fortsatt kassa.
            </seg>
            <seg n="b392acfa">
              Jag vill också ta upp den andra aspekten på det ärende som jag
              redogjorde för, nämligen vilka krav som är rimliga att ställa
              på en människa när det gäller att gå över till andra branscher.
              Jag talade om en man som hade vrickat foten allvarligt. Han jobbade
              som anläggningsarbetare och var duglig i den branschen. Han var
              sjukskriven under en och en halv månad inte längre tid och kassan
              krävde av honom att han skulle ställa sig till arbetsmarknadens
              förfogande för att jobba med lättare administrativt arbete. Det
              är ju fullständigt orimligt! På den startsträckan får han inget
              lättare administrativt arbete, för är det något som det är konkurrens
              om på den svenska arbetsmarknaden så är det just det. Detta skulle
              spoliera hans möjligheter att gå vidare och jobba inom den bransch
              som han är duktig på, inom anläggningsarbete.
            </seg>
            <seg n="0eefdc3f">
              Jag fick höra om ett liknande fall vid Försäkringskassan. Det
              var en man som ringde mig. Han var byggnadsarbetare och hade ramlat
              ned från takstolarna på ett bygge. Kassan krävde att han skulle
              gå över till lättare kontorsarbete under den tid han inte var
              bra från det fall han råkat ut för. Det finns inget lättare kontorsarbete
              på den byggarbetsplats där han jobbar, och alltså diskuterar arbetsgivarna
              i dag om de ska varsla honom av personliga skäl i stället för
              att han ska ha rätt att vara sjukskriven tills skadan läkts och
              han kan gå tillbaka till sin byggarbetsplats och vara den duktiga
              snickare han är.
            </seg>
            <seg n="fadbc78a">
              Jag förstår att man kan behöva omskola människor som fått sådana
              skador att de inte bedöms kunna komma tillbaka till sina gamla
              jobb, men jag förstår inte varför kassan ska tvinga människor
              som fått en tidsbegränsad skada att byta bransch. Vem har glädje
              av det? Det kan innebära att den sjuke formellt försvinner från
              gruppen sjukskrivna men långsiktigt fastnar i gruppen arbetslösa.
              Det leder till uppsägningar och utanförskap i stället för att
              människor kommer tillbaka till sina gamla jobb.
            </seg>
            <seg n="c91a9905">
              Jag vill också säga till Anna Lilliehöök att med det resonemang
              som hon för finns det en oerhört stor risk för att ambitiösa och
              duktiga människor, som inte vill annat än jobba, kommer i kläm
              och att vi får en kall och okänslig sjukkassa. Och det vill vi
              väl ändå inte ha?
            </seg>
          </u>
          <note type="speaker" n="9216285b">
            Anf. 67 RAIMO PÄRSSINEN (s):
          </note>
          <u who="raimo_parssinen_065839" xml:id="i-d62323a59507a1d1-1" n="9d0a48d8">
            <seg n="2604d1af">
              Herr talman! Ministern vill inte komma med nya besked. Då kan
              man ställa sig frågan: Vari ligger felet om det är så att jag
              känner mig krasslig, går till läkaren och blir sjukskriven men
              senare får reda på att sjukskrivningen inte gäller? Då kan ju
              arbetsgivare på den privata sidan också ställa sig den frågan.
              Jag är inte sjukskriven, men jag är inte på jobbet heller. Hur
              ter det sig då?
            </seg>
            <seg n="21bbe1eb">
              Vi har en försäkring, och försäkringen ska inte hanteras på det
              sättet att man drabbas oförskyllt även om det sker med kortare
              handläggningstid. Det är därför jag menar att vi måste göra ett
              principiellt ställningstagande när vi får vittnesmål från Seko
              i Gävleborg, från Skogs- och Träfacket och från Metall om människor
              som hamnar i kläm. Vi måste rusta upp försäkringen och se till
              att handläggningen blir bättre så att vi inte principiellt ser
              till att människor drabbas retroaktivt. Det är oerhört viktigt.
              Det är just om den synen som jag vill få ett uttalande från ministern.
            </seg>
            <seg n="523278a6">
              Var och hur ska den försäkrade kunna försäkra sig om att verkligen
              ha rätt till sjukpenning efter att ha fått ett intyg från läkaren?
              Var ligger felet? Ligger det hos läkaren, hos kassan eller hos
              den enskilde? Det beskedet vill jag ha.
            </seg>
          </u>
          <note type="speaker" n="3f49e63d">
            Anf. 68 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-c7cdb70f351d8297-1" n="24199df7">
            <seg n="05514f7a">
              Herr talman! Ett annat bekymmer som jag ser med ministerns svar
              är möjligheterna att kunna få förkortade handläggningstider. Det
              är helt nödvändigt för att få en rimlig och bra hantering av sjukskrivningsprocessen.
            </seg>
            <seg n="a7643b02">
              Det finns, som jag påpekade, förvisso många regelproblem. Tyvärr
              är det inte så lätt att man bara kan betala ut sjukpenningen.
              Då är det tydligen så att man redan har godkänt sjukfallet. Det
              är många komplicerade saker i processen som behöver ses över.
            </seg>
            <seg n="4733eb91">
              Jag vill återkomma till frågan om Försäkringskassans resurser
              som togs upp i svaret. Många försäkringskassor har stora budgetproblem
              bland annat på grund av det budgetsparande som infördes i december.
              Någon berättade att till exempel Försäkringskassan Skåne behöver
              säga upp ett stort antal anställda.
            </seg>
            <seg n="cce15ba2">
              Exemplet visar att man behöver en tidig kommunikation av hur
              sjukskrivning ska prövas. Det gäller till exempel arbetsförmågan
              vad gäller andra arbetsuppgifter och möjligheterna att kanske
              ta ett annat arbete vid bestående men. Allt detta kräver resurser
              hos Försäkringskassan. Med för lite tid och otydliga regler blir
              det en kall och okänslig försäkringskassa.
            </seg>
            <seg n="862249ad">
              Herr talman! Jag vill ställa frågan till ministern om vilka åtgärder
              han är beredd att vidta för att säkerställa resurserna vid försäkringskassorna.
            </seg>
          </u>
          <note type="speaker" n="d4d5a6f6">
            Anf. 69 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-2" n="99fec9f4">
            <seg n="7ffad21d">
              Herr talman! Jag hör vad Inger och Raimo säger. Jag förstår dessutom
              exakt vad ni menar. Jag är inte beredd att lösa den här frågan
              på något annat sätt än det jag har aviserat.
            </seg>
            <seg n="f59005b8">
              Ni argumenterar som om vi har infört nya regler. Försäkringskassan
              tillämpar de regler som vi har haft. Jag är medveten om att regeltillämpningen
              tidigare har varit sådan att problemet i varje fall inte har varit
              lika frekvent även om det har förekommit.
            </seg>
            <seg n="cd53ca6a">
              Nu tillämpar Försäkringskassan regelverket, vilket är bra. Vi
              tycks vara överens om det. Då uppstår frågorna om den enskildes
              möjlighet till ersättning. Det sätt som vi kan angripa det på
              utan att förändra rättsläget och beslutanderätten hos myndigheter
              är genom att minska handläggningstiderna.
            </seg>
            <seg n="63c31b5e">
              Det finns två delar i detta. Den ena delen gäller den som är
              arbetslös och är sjukskriven och som inte har någon arbetsgivare.
              Där uppstår ett särskilt problem eftersom det inte finns någon
              att kommunicera med. För den som har en arbetsgivare går det alldeles
              utmärkt att använda sig av avstämningsmötet och dialogen mellan
              försäkringskassan, arbetsgivaren, läkaren och den sjukskrivne
              på ett tidigt stadium så att man kan hitta alternativa lösningar
              för den enskilde. Det kan till exempel gälla att arbeta med lättare
              arbetsuppgifter, andra moment på arbetsplatsen eller vad det nu
              kan vara.
            </seg>
            <seg n="b42d887f">
              Detta är i dagsläget inte ett resursproblem för Försäkringskassan,
              Anna Lilliehöök, i varje fall inte ekonomiskt just nu. Däremot
              har jag stora förhoppningar på att den nya Försäkringskassan genom
              regeltillämpning kan få en ökad likabehandling över hela landet.
              En del i problematiken är att regeltillämpningen i dag är olika
              mellan kassorna. Jag önskar att den ska vara mer lika. Det kanske
              är så att det i sak ska vara de skillnader som är, men jag är
              inte säker på det. Om det inte ska vara det är det angeläget att
              vi får en mer lika tillämpning av regelverket.
            </seg>
            <seg n="e980fb07">
              Det är snarare den typen av frågor som Försäkringskassan nu har
              att ta itu med i arbetet i den nya organisationen. Det finns stora
              förhoppningar om att vi ska få en bättre ordning och mer resurser
              över för rehabiliteringsåtgärder och kontakter mellan den försäkrade
              och dennes arbetsgivare.
            </seg>
          </u>
          <note type="speaker" n="5252d2e3">
            Anf. 70 INGER LUNDBERG (s):
          </note>
          <u who="unknown" xml:id="i-b1140d8cf009d7c6-2" n="00de4197">
            <seg n="4f6f0bd2">
              Herr talman! Vi måste få respekt för bedömningarna. Vi får inte
              respekt, och inte heller för de stramare bedömningar som man gör
              i vissa fall, om man har den retroaktivitet som vi har i systemet
              i dag.
            </seg>
            <seg n="a94c7a53">
              Det spelar ingen roll om vi har en viss förkortning av tiderna.
              Det är orimligt att människor som har anledning att anta att deras
              sjukintyg ska godkännas inte får någon inkomst. Det är en självrisk
              i systemet som är fullständigt oacceptabel. Jag vädjar verkligen
              till ministern att ta tag i frågan. Det kommer inte att blir respekt
              för det andra arbetet som utförs om inte den frågan löses.
            </seg>
            <seg n="b2b02c24">
              Det är inte nya regelverk. Men det är ny tillämpning från kassans
              sida som innebär att vi har fått problemen med retroaktivitet.
              De är inte särskilt många. Men de slår väldigt hårt mot individen
              i det enskilda fallet.
            </seg>
            <seg n="0a6c15d1">
              Det är viktigt att man tittar på tillämpningarna när det gäller
              bedömningar i den typ av ärenden som jag har nämnt. Man har bedömt
              att människor som jobbar med till exempel byggnadsarbete ska gå
              in med lättare administrativt arbete. Man tvingar dem ut i arbetslöshet
              på olika sätt. Det kan inte vara detta vi menade med avstämningsmöten
              och med samarbete med arbetsgivarna.
            </seg>
            <seg n="7b317f48">
              Herr talman! Jag kommer inte att ge mig i frågan om retroaktivitet.
              Det är så grymt orättvist och slår så hårt mot den enskilde. Det
              gäller inte många människor. Men de människor det gäller drabbas
              på ett sätt som inte är rimligt.
            </seg>
          </u>
          <note type="speaker" n="a3396a89">
            Anf. 71 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-3" n="99fec9f4">
            <seg n="a9010216">
              Herr talman! För mig är det utomordentligt viktigt att individer
              i försäkringssystemet behandlas värdigt med hög rättssäkerhet
              och med stor hänsyn till individuella omständigheter. Jag kommer
              att följa dessa frågor minutiöst och göra det som är möjligt att
              göra för att skapa en bra handläggning och ordning när det gäller
              tillämpningen av försäkringen.
            </seg>
            <seg n="c5f1b2e5">
              Vi ska minska ohälsan med en bibehållen stark sjukförsäkring
              med hög ersättningsnivå. Vi ska inte gå den väg som den moderata
              alliansen aviserar med sänkta nivåer. Det gör att människor över
              huvud taget inte kommer att ha råd att vara sjukskrivna.
            </seg>
            <seg n="ad24782e">
              Vi ska klara vårt mål att halvera sjuktalen genom bättre åtgärder
              på arbetsplatsen, bättre arbetsmiljöer och bättre fungerande försäkring.
              Vi har skapat bättre ordning vad gäller läkarens roll och läkarintygen.
              Vi har skapat avstämningsmöten.
            </seg>
            <seg n="95fa2c66">
              Vi kortar handläggningstiderna. Vi skapar en bättre och mer ändamålsenlig
              kontrollfunktion. Det är alldeles nödvändigt. Vi ska återkomma
              med ytterligare ökat stöd för de långtidssjukskrivna att återgå
              i arbete.
            </seg>
            <seg n="bc938c57">
              Vi har goda förutsättningar att klara alla dessa saker och kunna
              behålla en bra och värdig sjukförsäkring för dem som behöver den.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="9872e6a4">
            14 § Svar på interpellation 2004/05:204 om cancersjukas sjukpenning
          </note>
          <note type="speaker" n="ffee1764">
            Anf. 72 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-4" n="99fec9f4">
            <seg n="e3a6c211">
              Herr talman! Erik Ullenhag har frågat mig om jag ämnar vidta
              några åtgärder för att se till att svårt cancersjuka personer
              inte ska behöva få sin sjukpenning ifrågasatt.
            </seg>
            <seg n="c878a02d">
              Av Erik Ullenhags interpellation framgår att Försäkringskassan
              i det nu aktuella fallet inte har ifrågasatt rätten till ersättning
              utan om sjukpenningen eventuellt borde bytas ut mot sjukersättning.
            </seg>
            <seg n="4b6b2e61">
              Många människor kan med eller utan en rehabilitering återgå till
              arbetslivet. För vissa sjuka är emellertid en återgång till arbete
              inte medicinskt möjlig. Den som bedöms ha en långvarig eller varaktig
              arbetsoförmåga kan då uppfylla förutsättningarna för att få sjuk-
              eller aktivitetsersättning.
            </seg>
            <seg n="fe8ab5ba">
              Från och med den 1 juli 2003 gäller att Försäkringskassan senast
              ett år efter sjukanmälningsdagen ska ha utrett om det finns förutsättningar
              för att bevilja den försäkrade sjuk- eller aktivitetsersättning
              i stället för att utge sjukpenning, trots att den enskilde inte
              har ansökt om ersättningen.
            </seg>
            <seg n="42f539b4">
              Försäkringskassans handläggning, liksom andra myndigheters, ska
              givetvis tillgodose den enskildes krav på opartiskhet, omsorgsfull
              handläggning och en enhetlig bedömning. Givetvis ska inte heller
              Försäkringskassan genom utredning förorsaka den enskilde onödigt
              besvär.
            </seg>
            <seg n="b127a4d0">
              På vilket sätt Försäkringskassans utredningar ska ske regleras
              främst i förvaltningslagen, vilken framför allt är avsedd att
              garantera medborgarnas rättssäkerhet när de har att göra med en
              förvaltningsmyndighet. Meningen med förvaltningslagens regler
              om hur ett ärende ska handläggas är att ge ett så korrekt underlag
              som möjligt för besluten och att besluten på detta sätt blir riktiga.
            </seg>
            <seg n="00307e92">
              Som jag nyligen har redovisat i olika frågesvar och i en interpellationsdebatt
              anser regeringen att det är oacceptabelt med för långa handläggningstider
              för sjukpenningsärenden eftersom försäkringens syfte är att ge
              en person som drabbas av sjukdom en ersättning som är relaterad
              till inkomstbortfallets storlek. Lika viktigt anser regeringen
              det är att de utredningar som krävs för rätten till ersättning
              eller för att rätt ersättningsform erhålls ska ges den omfattning
              som behövs för att Försäkringskassan ska kunna fatta ett sakligt
              riktigt beslut i ärendet. Jag utgår i detta sammanhang från att
              Försäkringskassan följer det regelsystem som finns i förvaltningslagen.
            </seg>
          </u>
          <note n="c143ea10">
            Då Erik Ullenhag, som framställt interpellationen, på grund av
            föräldraledighet ej var närvarande vid sammanträdet medgav förste
            vice talmannen att Linnéa Darell i stället fick delta i överläggningen.
          </note>
          <note type="speaker" n="ae9d292d">
            Anf. 73 LINNÉA DARELL (fp):
          </note>
          <u who="linnea_darell_670248" xml:id="i-80d23ca2130ba49b-0" n="bafee7b5">
            <seg n="3415720f">
              Herr talman! Jag tackar för svaret. Erik Ullenhag har hunnit
              gå på föräldraledighet sedan interpellationen ställdes för snart
              två månader sedan. Därför tar jag emot svaret.
            </seg>
            <seg n="e6fab5dc">
              Jag tror dock inte att Erik Ullenhag skulle ha varit särskild
              nöjd med svaret. Tanken bakom frågan är: Skulle det inte gå att
              göra undantag för prövning i ett fall där den sjukskrivne är i
              slutskedet av en svår cancersjukdom? Det kunde Försäkringskassan
              ha fått veta om man hade kostat på sig ett telefonsamtal med behandlande
              läkare och den försäkrade.
            </seg>
            <seg n="797cd110">
              I den förra interpellationsdebatten noterade jag när jag kom
              in här att statsrådet apropå sjukförsäkringen sade att individer
              ska behandlas värdigt i systemet. Jag tycker inte att den beskrivning
              som ges i interpellationen tyder på att det är en värdig behandling.
              Det är ett byråkratiskt sätt att bara se på hur länge en sjukskrivning
              har pågått och sedan skicka ett sexsidigt frågeformulär till en
              person som är svårt sjuk. Det är att använda lagstiftningen helt
              utan känsla. Det måste ha framgått av befintliga läkarintyg att
              vederbörande led av svår cancer.
            </seg>
            <seg n="44cd9130">
              Inte heller i svaret från statsrådet finner jag något spår av
              medkänsla med en person och dennes anhöriga som drabbats av myndighetsbyråkrati
              i en för vederbörande själv och familjen mycket svår situation.
            </seg>
            <seg n="96ae3c92">
              Allt det som statsrådet beskriver om förvaltningslagens bestämmelser
              och syften är vi ense om. Det är det som gäller. Men tillämpningen
              får aldrig bli så fyrkantig att den inte ger utrymme för medmänskliga
              undantag i mycket svåra situationer.
            </seg>
            <seg n="d10a503b">
              Möjligen kan det bero på att handläggningen blir så här på grund
              av en överansträngd och hårt pressad försäkringskassa, men i så
              fall är ju det också ytterst statsrådets och regeringens ansvar.
              Regeringen brukar annars anse något annat när det gäller hur arbetsmiljön
              ser ut; i sjukförsäkringssammanhang talas det ju mycket om att
              arbetsgivarna ska skärpa sig så att de anställda har en bra arbetsmiljö.
              Det gäller väl också när staten är ytterst ansvarig om det nu
              är detta det beror på. Det ges inget svar på det från statsrådet.
            </seg>
            <seg n="58d984a4">
              Man kan också fundera över om man ska läsa svaret så att regeringens
              och statsrådets uppfattning är att en sådan här beskrivning gäller
              en bra hantering och att den berörda kassan har handlat helt rätt.
              Inget utrymme för medmänskliga undantag ryms i lagstiftningen.
              Byråkratin ska ha sin gång oavsett hur okänsligt den drabbar medborgarna.
              Är det så jag ska tolka svaret?
            </seg>
          </u>
          <note type="speaker" n="d9fb2be7">
            Anf. 74 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-c7cdb70f351d8297-2" n="24199df7">
            <seg n="49e7c45e">
              Herr talman! Jag tycker att den ettårsregel som gäller för förtidspension
              är olycklig. Det blir en onyanserad tillämpning som är fyrkantig,
              som i det exempel vi har hört.
            </seg>
            <seg n="d6736c8e">
              Dessutom är detta dyrbart. Det kanske låter hjärtlöst av mig
              att ta upp frågan om pengar i sammanhanget, men jag vill bara
              visa konsekvenserna inte bara för enskilda utan även för samhällsekonomin
              och det stora hela. Man ser skyndsamt till att många blir förtidspensionerade
              efter ett år, och det har nu inneburit att förtidspensioneringarna
              ökar med rasande fart. Den sammanlagda skulden lär uppgå till
              ungefär 650 miljarder kronor, vilket är lika mycket som mer än
              halva statsskulden. Varje månad förtidspensioneras uppåt 10 000
              personer.
            </seg>
            <seg n="8732ccc6">
              Nu har vi här sett ett exempel på hur regeln också drabbar en
              enskild utan hänsyn till sjukdom eller till tillståndet i det
              enskilda fallet.
            </seg>
            <seg n="b1271ab0">
              Min fråga till ministern är: Skulle ministern vara beredd att
              ändra på direktivet till mer eller mindre bestämd förtidspensionering
              efter ett års sjukskrivning så att vi kunde få en mer nyanserad
              tillämpning?
            </seg>
          </u>
          <note type="speaker" n="cb9d16e7">
            Anf. 75 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-5" n="99fec9f4">
            <seg n="e1b697f2">
              Herr talman! Det är inte alldeles enkelt att i en interpellationsdebatt
              utgå från ett tydligt beskrivet enskilt fall. Låt mig försöka
              vara principiell, men ändå vara det med utgångspunkt från de frågeställningar
              som ni reser omkring det exempel ni tar.
            </seg>
            <seg n="2b3f1128">
              Det är inte alldeles enkelt att tillämpa regelverk som ska tillgodose
              allas lika rättigheter till bedömning, till trygghetsanordningar
              och till de villkor som vi har samtidigt som vi ska upprätthålla
              kravet på allas skyldighet att arbeta om man kan. Det kräver att
              utgångspunkterna går att förena. Detta ska göras samtidigt som
              människor ställer krav på att få bli behandlade som unika individer.
              Det är inte svårt att visa medkänsla för alla dem som tycker sig
              bli behandlade som någonting annat än unika individer. Det behöver
              inte betyda att myndigheter avser att behandla människor fyrkantigt;
              det räcker med att man upplever sig bli behandlad så. Det är illa
              nog. Det här ska göras med hänsyn till rättssäkerhet, med rätt
              regeltillämpning i de enskilda fallen och med empati från handläggare
              och myndigheter. Det är inte lätt, men det är en rasande viktig
              uppgift att göra allt detta.
            </seg>
            <seg n="615044a3">
              Jag har inte svårt att känna igen mig själv i exempel på hur
              man blir bedömd och behandlad av myndigheter. Det är lätt att
              undra varför just jag, i mitt fall, jag som är speciell i det
              här avseendet, ska behandlas så. Så upplever vi alla då och då
              att myndigheter behandlar oss. För min del brukar det gå över
              om jag förmår tänka att det krävs vissa formalia för att garantera
              allas rätt och lika behandling. Ibland krävs det formulär som
              man tycker är fyrkantiga. Det där kan man oftast fördra om man
              inte befinner sig i en utsatt situation. Ju mer utsatt man är,
              desto känsligare är man och desto viktigare är det att myndigheter
              visar stor respekt, stor empati och stor hänsyn till den unika
              människa man har att handlägga i varje byråkratiskt ärende.
            </seg>
            <seg n="8624b2a4">
              Jag är inte beredd, Anna Lilliehöök, att förändra den här ettårsregeln.
              Den innebär att man ska utreda om en person ska ha förtidspension
              eller kvarstå i sjukförsäkringen. Denna utredning ska göras på
              ett sådant sätt att människor blir värdigt behandlade. Jag tror
              att det är bra att vi har en tidsgräns som säger när ett ärende
              ska börja utredas för att pröva att man har rätt ersättningsslag.
              Det betyder inte att det finns en obligatorisk gräns för när förtidspensionering
              ska börja gälla.
            </seg>
          </u>
          <note type="speaker" n="d42c9924">
            Anf. 76 LINNÉA DARELL (fp):
          </note>
          <u who="linnea_darell_670248" xml:id="i-80d23ca2130ba49b-1" n="bafee7b5">
            <seg n="73d2c778">
              Herr talman! Nej, det finns kanske inte en obligatorisk gräns
              när det ska börja gälla, men det tycks uppenbarligen finnas en
              obligatorisk gräns när man ska skicka ut formulären. Det finns
              anledning att fundera över detta när människor befinner sig denna
              situation. Om Försäkringskassan tog kontakt med behandlande läkare
              eller med den enskilde själv borde man inse att man inte ska skicka
              ut ett sådant formulär.
            </seg>
            <seg n="4443a985">
              I svaret skriver statsrådet att handläggningen ska vara omsorgsfull.
              Man ska inte förorsaka den enskilde onödigt besvär. Men hur värdigt
              blir det och vilka hänsyn tar man om man i ett sådant här fall
              skickar ut en blankett där den enskilde ska fylla i och bedöma
              sin framtida arbetsförmåga samtidigt som man vet att den framtiden
              kanske bara är några månader? Jag menar att detta inte får förekomma.
            </seg>
            <seg n="343f73e0">
              Statsrådet lägger, i och för sig välvilligt, ut texten och säger
              att det ska hanteras med empati och att en utredning ska bestämma
              framtiden och den fortsatta ersättningen. Men jag skulle ändå
              önska att statsrådet tog klar ställning för att i de lägen där
              det tydligen måste framgå för Försäkringskassan att det är en
              svårt sjuk människa och i det här fallet var det uppenbart och
              tydligt tar man en personlig kontakt innan man skickar ut ett
              formulär där svårt sjuka människor med några månader kvar att
              leva ska fylla i en bedömning av den framtida arbetsförmågan.
            </seg>
          </u>
          <note type="speaker" n="dced0993">
            Anf. 77 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-c7cdb70f351d8297-3" n="24199df7">
            <seg n="b90cbec6">
              Herr talman! Kommunikation är ju väldigt viktigt, som vi var
              inne på i den förra diskussionen. Vad som egentligen är lite fantastiskt
              med Försäkringskassan till skillnad från sjukvården är att här
              har man faktiskt en handläggare som tar hand om en och följer
              ens fall. Här finns det ju möjligheter om resurserna finns, som
              vi var inne på förut.
            </seg>
            <seg n="62435fd5">
              Men som jag sade är detta samtidigt en mycket regelstyrd verksamhet.
              När ministern i en proposition har skrivit att så här ska det
              gå till, tolkar Försäkringskassan det som tvingande. Det är därför
              jag gång på gång efterfrågar förändringar. Regelförändringarna
              måste komma från ministern själv.
            </seg>
            <seg n="7231008d">
              Jag menar att en tydligare medicinsk grund och tydlig praxis
              mycket väl skulle vara förenligt med likformig tillämpning. Det
              skulle vara mer förståeligt och kanske till och med lättare att
              tillämpa på ett likformigt, men inte fyrkantigt, sätt anpassat
              till en dokumenterad praxis ungefär som man hanterar sjukfall
              i sjukvården. Det finns en tågordning.
            </seg>
            <seg n="90c2cfc7">
              Vi har efterfrågat en sådan förändring av reglerna vad gäller
              både sjukskrivning och förtidspension för att få en närmare anknytning
              till den medicinska grunden.
            </seg>
            <seg n="4d906ffa">
              Min fråga är naturligtvis: Är ministern beredd att se över reglerna
              för sjukskrivning och förtidspension så att de får en närmare
              anknytning till medicinsk behandling och medicinskt tillstånd?
            </seg>
          </u>
          <note type="speaker" n="10c4bf91">
            Anf. 78 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-6" n="99fec9f4">
            <seg n="0c4604d8">
              Herr talman! Kravet på utredningen innan man ska fatta beslut
              om sjuk- eller aktivitetsersättning, tidigare förtidspension,
              betyder inte låt mig nu få säga det utan att ta ställning i ett
              enskilt fall som ni refererar utförligt i denna debatt att det
              finns en regel som säger att man ska skicka ut sexsidiga formulär.
              Försäkringskassan kan avgöra hur man vill tillämpa detta och hur
              man vill använda sig av utredningsmetodiken. Däremot ska man utreda,
              och det vanliga torde nog vara att man tar kontakt. Man sköter
              nog detta rätt smidigt.
            </seg>
            <seg n="56b43d7f">
              I denna debatt diskuterar ni som om vi har ett generellt problem.
              Vi har olika individuella tillämpningar. De kan vara mer eller
              mindre bra, mer eller mindre empatiska.
            </seg>
            <seg n="9646a428">
              Därmed ser jag inget skäl att förändra i regelverket när det
              gäller tiden för när en person som har sjukpenning ska prövas
              mot möjligheten att övergå till sjuk- och aktivitetsersättning.
              Jag tror att det är bra med en gräns. Jag tror att det är bra
              att den utredningen kommer i gång tidigt, av många olika skäl.
              Det handlar om att man ska vara i rätt ersättningsslag. Det är
              rimligt och krävs ur rättssäkerhetssynpunkt. Att Försäkringskassan
              tar initiativ till utredning betyder att man kanske får tag i
              nödvändiga åtgärdsbehov som finns för en person. På det sättet
              kan man kanske undvika en framtida förtidspensionering.
            </seg>
            <seg n="313fc3f8">
              Jag vidhåller min uppfattning. Jag tror att vi har en ordning
              när det gäller tidsgränserna som är ändamålsenlig och som i allt
              väsentligt fungerar bra.
            </seg>
          </u>
          <note type="speaker" n="a3439dc5">
            Anf. 79 LINNÉA DARELL (fp):
          </note>
          <u who="linnea_darell_670248" xml:id="i-80d23ca2130ba49b-2" n="bafee7b5">
            <seg n="ece350c4">
              Herr talman! Jag konstaterar att vi efter en stunds diskussion
              skulle kunna tolka det så att ettårsregeln gäller. Vi är ganska
              överens om att den kan ha sina fördelar, men när Försäkringskassan
              ser att man närmar sig den tidpunkten ska man ha en personlig
              kontakt.
            </seg>
            <seg n="aa67cbd5">
              Hade man haft det, och har man det, i fall då människor till
              synes inte har så lång tid kvar, kan man också avstå från att
              föra diskussionen om att förändra. Då kan man fortsätta med sin
              sjukpenning.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="2b304e68">
            15 § Svar på interpellation 2004/05:221 om intyg om sjukhistorik
          </note>
          <note type="speaker" n="f8d8259c">
            Anf. 80 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-7" n="99fec9f4">
            <seg n="741fc475">
              Herr talman! Sven Brus har frågat mig på vilket sätt de svagaste
              på arbetsmarknaden skyddas med det nya förslaget om medfinansiering
              av sjukförsäkringen.
            </seg>
            <seg n="e4cc5433">
              Genom riksdagens beslut den 8 december 2004 har drivkrafterna
              ökat för arbetsgivare att förebygga ohälsa i arbetslivet och att
              genom aktiva insatser underlätta för sjukskrivna att komma tillbaka
              i arbete på hel- eller deltid. Dessutom tydliggörs förväntningarna
              på Försäkringskassan när det gäller att göra rehabiliteringsplaner
              och att kalla till avstämningsmöten för att diskutera förutsättningarna
              för sjukskrivna att komma tillbaka till arbete. Redan innan lagstiftningen
              trädde i kraft har jag kunnat märka en påtagligt ökad aktivitet
              både på arbetsplatserna och inom socialförsäkringsadministrationen.
              Detta är av stort värde för den som är sjukskriven och behöver
              aktiva insatser för att komma tillbaka i arbete.
            </seg>
            <seg n="a06eb3e4">
              Utgångspunkten för Sven Brus fråga är en uppgift om att antalet
              uttagna registerutdrag från Försäkringskassan har ökat. Jag vill
              därför framhålla att uppgiften gäller samtliga typer av registerutdrag
              och att det inte finns någon specifik statistik över de utdrag
              som avser sjukhistorik. Enligt Försäkringskassan är den mest sannolika
              orsaken till att antalet begärda registerutdrag har ökat att en
              ny tjänst införts som gör det möjligt för allmänheten att via
              automatisk telefoni och Internet begära sådana utdrag.
            </seg>
            <seg n="808e617b">
              När det gäller risken för att funktionshindrade, kroniskt sjuka
              och långtidssjukskrivna ska sorteras bort vid nyanställning kan
              självfallet inte den risken negligeras. Denna risk finns oavsett
              medfinansiering eller inte.
            </seg>
            <seg n="136d3f3d">
              Jag vill framhålla att när det gäller gruppen funktionshindrade
              finns det många gånger ingen orsak till bortselektering på grund
              av medfinansieringen. Det finns knappast anledning att anta att
              en arbetssökande med synskada, hörselskada eller en rad andra
              funktionshinder skulle löpa större risk att bli långtidssjukskriven
              än andra arbetssökande.
            </seg>
            <seg n="a22f3cb9">
              Inom arbetsmarknadspolitiken finns dessutom ett anslag som finansierar
              särskilda insatser för personer med funktionshinder som medför
              nedsatt arbetsförmåga. Avsikten är att kompensera och kanske till
              och med undanröja de svårigheter i ett arbete som ett funktionshinder
              kan medföra. Arbetsförmedlingen har möjligheten att ge både individen
              och arbetsgivaren olika stöd för att en anställning ska komma
              till stånd. Arbetsförmedlingen har dessutom att prioritera dem
              som har det svårast på arbetsmarknaden till alla övriga program.
            </seg>
            <seg n="b1f6b62d">
              I den nya lagstiftningen ingår ett högriskskydd för personer
              med kroniska sjukdomar som innebär att dessa personer efter ansökan
              kan undantas från medfinansieringen.
            </seg>
            <seg n="faaab0ab">
              Regeringen kommer att noga följa tillämpningen av bestämmelserna
              om det särskilda högriskskyddet och konsekvenserna av medfinansieringen
              för olika grupper. Regeringen är också beredd att vidta ytterligare
              åtgärder om det skulle vara påkallat.
            </seg>
          </u>
          <note type="speaker" n="0bebe94f">
            Anf. 81 SVEN BRUS (kd):
          </note>
          <u who="sven_brus_b4c1bc" xml:id="i-54f698b6d8989f38-0" n="f2e85e6b">
            <seg n="70a53703">
              Herr talman! Jag tackar statsrådet för svaret.
            </seg>
            <seg n="ad628f84">
              Socialförsäkringsutskottet ordnade den 9 november en offentlig
              hearing med anledning av regeringens så kallade drivkraftsförslag.
              Om det förslaget och så småningom beslutet finns det naturligtvis
              mycket att säga, men här ska vi fokusera på effekterna för de
              svagaste på arbetsmarknaden. Vid hearingen frågade jag statssekreteraren
              hos Hans Karlsson, Jan Grönlund, om han inte kunde se en målkonflikt
              i det liggande förslaget, som ju så uppenbart innebär en minskad
              arbetsmarknad för personer med funktionshinder eller frekvent
              sjukfrånvaro. Jag ställde den frågan utifrån att regeringen ju
              i andra måldokument säger sig ha ambitionen att bredda arbetsmarknaden,
              just av omsorg om samma människor. Det svar jag fick av Jan Grönlund
              den 9 november var att politiken vimlar ju av målkonflikter. Så
              är det förvisso. Det är redan gott om sådana konflikter. Just
              därför förstår jag inte varför regeringen med berått mod skapar
              ytterligare en, när det nu redan finns så många. Vissa målkonflikter
              uppstår oförutsett, men den här gången tillskapas den faktiskt
              mot bättre vetande.
            </seg>
            <seg n="501a24f6">
              En indikation på den berättigade oro som både många remissinstanser,
              organisationer och enskilda har uttryckt emot detta förslag är
              att det stänger arbetsmarknaden för en stor grupp svaga människor.
              Det är också bakgrunden till min fråga här i dag, liksom det ökade
              uttaget av intyg om sjukhistoria. Nu säger Hans Karlsson i sitt
              svar i dag att den här ökningen skulle bero på att det blivit
              så mycket lättare att få de här intygen. Det tycker jag är en
              ganska häpnadsväckande förklaring. Det skulle alltså vara så att
              många fler nu har upptäckt att det är lätt att få intyg, så det
              har blivit en folklig rusning efter dem. Det kan ju vara bra att
              ha, tycks många ha resonerat, enligt statsrådets teori.
            </seg>
            <seg n="8487d3b8">
              Men jag tror faktiskt inte att man springer och hämtar intyg
              bara för att det är trevligt att få intyg och för att det är så
              lätt att få dem nu därför att man helt plötsligt kan beställa
              dem på Internet och att Försäkringskassan har infört en automattelefon.
              Nej, det är faktiskt inte så. Det människor uppger som orsak är
              att arbetsgivare frågar efter det här intyget vid anställningsintervjuer,
              och jag tror som sagt inte att man gör sig besvär att begära intyg
              för skojs skull. Bakgrunden är naturligtvis allvarligare än så.
            </seg>
            <seg n="da88dbb0">
              Det är faktiskt så att Riksförsäkringsverket har ringt runt till
              ett antal försäkringskassor med anledning av den här ökningen,
              som startade redan i början av 2003, och där uppger man att de
              flesta angett som skäl att arbetsgivarna vill ha det i samband
              med anställningsintervju. En av enhetscheferna på Riksförsäkringsverket
              säger att hon inte är förvånad. Hon säger: Jag tror att det kommer
              att bli än vanligare när arbetsgivaren ska vara med och finansiera
              sjukförsäkringen med 15 %. Förklaringen är alltså inte att det
              finns automatisk telefoni och möjlighet att begära Internetintyg,
              utan det är naturligtvis en betydligt allvarligare bakgrund.
            </seg>
            <seg n="451cc637">
              Det här gör mig orolig, herr talman. Det är en oroande brist
              på insikt från regeringens och statsrådets sida. Problemet är
              ju inte att Försäkringskassan får mera jobb med att skriva intyg
              problemet är att så många över huvud taget behöver de här intygen
              och att alltfler svaga personer ställs utanför arbetsmarknaden,
              samma arbetsmarknad som Hans Karlsson i andra sammanhang säger
              sig vilja öppna just för de här människorna.
            </seg>
            <seg n="dda840cd">
              Politiken vimlar av målkonflikter, sade statssekreteraren, och
              här har det då tillskapats ytterligare en sådan målkonflikt. Jag
              skulle vilja fråga statsrådet Hans Karlsson: Ser han inte en målkonflikt
              här? Och vad är lösningen på den frågan?
            </seg>
          </u>
          <note type="speaker" n="a40c7eae">
            Anf. 82 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-8" n="99fec9f4">
            <seg n="ce2f5069">
              Herr talman! Jag tror att Sven Brus och jag debatterar samma
              fråga för femte eller sjätte gången nu här i riksdagen. Om man
              får tillåta sig att vara lite sarkastisk kan man nästan tro att
              kd har ersatt sina informationsblad med riksdagens protokoll.
              Så är det naturligtvis inte. Det är väl så att frågan om medfinansieringen
              engagerar kd.
            </seg>
            <seg n="263cb8f6">
              Resultatet av kd:s och flera andras engagemang i den här frågan
              om medfinansieringen och dess konsekvenser har blivit att tusentals
              småföretag nu kontaktar det kundcenter som vi har inrättat för
              att ge företagen korrekt information och stilla den oro som finns
              hos många företag när det gäller innebörden av den nya medfinansieringen.
            </seg>
            <seg n="c5f610cf">
              Jag besökte det här kundcentret för att försöka förstå och ta
              reda på vad det är för slags frågor som kommer, hur företagen
              resonerar och också vad de får för svar. En av de handläggare
              som finns på detta kundcenter, som är lokaliserat till Säffle
              och Åmål för hela landet, säger så här i en tidningsintervju dagen
              efter: Jag trodde att de som ringde skulle vara mera arga, men
              det är de inte.
            </seg>
            <seg n="f86947d9">
              Det är mest småföretagare som ringer. De blir jätteglada när
              de förstår att de inte drabbas särskilt mycket, när de får höra
              om fribelopp, högkostnadsskydd. En man sade att det föll en sten
              från hans bröst. Många har varit på kurs på revisionsbyråer och
              fått fel information, säger personalen som jobbar med kundcentret
              och medfinansieringen.
            </seg>
            <seg n="682579e9">
              Den stora insats som kd har gjort är kanske i första hand regionalpolitisk.
              Genom att skrämma upp företagen om medfinansieringen till sådana
              höjder att de är näst intill förskräckta tvingades vi upprätta
              det här kundcentret för att ge företagen information och kunskap.
            </seg>
            <seg n="3f506537">
              Sven Brus oroar sig för att vi inte är oroliga för att medfinansieringen
              innebär en ökad risk för selektering. Nej, vi är inte oroliga
              för det, Sven Brus. Vi kan ju ha fel. Men tänk, Sven Brus det
              kan ju ni också ha. Kanske är det så att ni grovt har överskattat
              riskerna med selektering därför att företagen när de får reda
              på hur det här fungerar tycker att det är ett ganska rimligt avvägt
              system för sjukförsäkringen. Det kanske kommer att visa sig, Sven
              Brus, att det här är något som företagen önskar få bevara när
              man nu blev av med den tredje sjuklöneveckan som man så gärna
              ville och i stället fick det här systemet.
            </seg>
            <seg n="2769a574">
              Tänk, Sven Brus, om det är ni som har gjort en felbedömning.
              Då får vi väl anledning att återkomma i andra sammanhang till
              den här frågan. Jag tror på det här förslaget, och jag tror inte
              att det finns stora risker med ökad selektering.
            </seg>
          </u>
          <note type="speaker" n="e50026ca">
            Anf. 83 SVEN BRUS (kd):
          </note>
          <u who="sven_brus_b4c1bc" xml:id="i-54f698b6d8989f38-1" n="f2e85e6b">
            <seg n="05df166d">
              Herr talman! Visst är vårt parti mycket engagerat i den här frågan,
              och vi är faktiskt inte speciellt ensamma på den arenan. Nu försöker
              Hans Karlsson och han har gjort det fem sex gånger förut; jag
              håller med om det tona ned de här riskerna och säger att det nog
              inte är så farligt. Det kanske inte blir så farligt. Det ordet
              återkommer ganska många gånger. Det kanske inte blir så farligt.
              Det kanske lyckas.
            </seg>
            <seg n="c353f5c6">
              Det är i sig en ganska alarmerande signal, tycker jag, att regeringen
              lägger fram ett förslag som är så vittomfattande och så ingripande
              i både företags och människors värld och som grundar sig på kanske.
              Det kanske kan gå. Det kanske kan gå dåligt. Det tycker jag är
              en väldigt dålig grund.
            </seg>
            <seg n="73c8d073">
              När nu Hans Karlsson försöker tona ned de här riskerna och dessutom
              väljer att över huvud taget inte kommentera mitt resonemang om
              hälsointygen, som trots allt var det som var utgångspunkten för
              den här diskussionen, står det faktiskt i bjärt kontrast till
              i princip samtliga remissinstanser, som ju har pekat på de här
              uppenbara riskerna. Statssekreteraren som deltog i hearingen med
              flera sade också: Javisst, det föreligger en risk för en ökad
              selektering på arbetsmarknaden.
            </seg>
            <seg n="5b71e8aa">
              Hans Karlsson säger i sitt svar i dag att den risken nog finns
              oavsett arbetsgivarnas medfinansiering. Ja, det gör den naturligtvis.
              Den är en realitet på arbetsmarknaden i dag. Därför tycker jag
              att man med all rätt måste reagera mot att regeringen lägger fram
              ett förslag som förstärker det som redan är ett problem på arbetsmarknaden.
              Man skulle kunna efterlysa förslag som mildrar effekterna.
            </seg>
            <seg n="b23ab601">
              Nu säger Hans Karlsson också i svaret att det finns särskilda
              insatser för personer med nedsatt arbetsförmåga. Det är bra att
              de särskilda insatserna finns. De fyller naturligtvis en uppgift.
              Men tror statsrådet verkligen att särskilda insatser och ett så
              kallat högriskskydd är det som väger tyngst när en arbetsgivare
              har att välja mellan två arbetssökande? Den ene har med ett intyg
              från Försäkringskassan som visar på hög sjukfrånvaro, och den
              andre har en positivare historia. Man behöver väl inte ha så väldigt
              mycket fantasi för att ana hur det valet utfaller. Arbetsmarknadsministern
              måste ändå ha en rimlig bild av hur arbetsmarknaden ser ut, inte
              bara hur man önskar att den skulle se ut utan hur den i verkligheten
              ser ut.
            </seg>
            <seg n="1413ff18">
              Arbetsförmedlingen, säger statsrådet i svaret, ska också prioritera
              dem som har det svårast på arbetsmarknaden. Det är en god ambition.
              Men nu är det ju inte arbetsförmedlingen som anställer. Det gör
              enskilda små arbetsgivare som måste riskminimera för sitt företags
              överlevnad. Det gör också stora offentliga arbetsgivare som redan
              toppar ohälsoligan och som inte är särskilt benägna att ta ett
              större ansvar än de redan gör. Det är bland annat och inte minst
              kommunerna som har hissat varningsflagg för Hans Karlssons medfinansieringsförslag.
            </seg>
            <seg n="af57df11">
              Nej, försöket att tona ned och skönmåla situationen står i bjärt
              kontrast till vad både arbetsgivarsidan och arbetstagarsidan säger.
              Jag undrar egentligen: Vilka lyssnar statsrådet på i de här frågorna?
            </seg>
            <seg n="9fa76b90">
              Jag skulle också vilja att statsrådet här något kommenterar den
              dramatiska ökningen av hälsointygen och den förklaring som Försäkringskassan
              själv ger, att den inte alls grundar sig på att man har infört
              automattelefoni och Internet utan grundar sig på de berättigade
              krav som arbetsgivarna ställer på att få se de här intygen.
            </seg>
          </u>
          <note type="speaker" n="774a0ce1">
            Anf. 84 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-9" n="99fec9f4">
            <seg n="bfaaaf4a">
              Herr talman! Det kanske är som jag säger, Sven Brus, att arbetsgivarna
              har blivit onödigt oroliga för konsekvenserna av medfinansieringen.
              Syftet med medfinansieringen är att fokusera på de långa sjukskrivningarna.
              Det är de som är det stora problemet i vår sjukfrånvaro i dag,
              det som kanske är svårast att lösa.
            </seg>
            <seg n="dbac9996">
              Nu vidtar vi en åtgärd som innebär att vi fokuserar på problemet
              långtidssjukskrivna, där arbetsgivarna får ett större åtagande,
              en större ekonomisk risk, om du så vill, om man har anställda
              som är långtidssjukskrivna. Det innebär att man kommer att försöka
              göra någonting åt det.
            </seg>
            <seg n="83cc3ddc">
              Jag mötte en gång någon från Svenskt Näringsliv som argumenterade
              på ungefär samma sätt som Sven Brus gör. Det visade sig att redan
              före den här reformen var det hundra procent av företagen som
              svarade ja på frågan om man skulle avstå från att rekrytera om
              en viss företeelse gällde för en person, om denne var rökare,
              överviktig, homosexuell eller vad det nu var. Hög sjukfrånvaro
              var ett sådant kriterium. Hundra procent av företagen sade redan
              före den här reformen att man sannolikt skulle avstå från att
              rekrytera på det kriteriet.
            </seg>
            <seg n="81d1549e">
              Sven Brus argumenterar som om vi förut inte hade ett problem
              och nu har fått ett problem. Problemet med att vi har selektering
              på arbetsmarknaden fanns där. Det var på plats för länge sedan,
              förmodligen på grund av mängder med långtidssjukskrivningar. Nu
              inför vi en förändring som innebär att vi ska minska antalet långtidssjukskrivningar
              och därmed förhoppningsvis minska underlaget för arbetsgivarna
              att selektera bort människor som har varit sjukskrivna. Vi vidtar
              en åtgärd för att minska risken för att arbetsgivarna selekterar.
            </seg>
            <seg n="a8988c4d">
              Jag tycker att det i allra högsta grad är både logiskt och rimligt
              att gå den vägen. Jag förstår inte att om hundra procent av företagen
              avstår från att rekrytera en långtidssjukskriven tidigare skulle
              det efter medfinansieringen bli 200 procent av företagen eller
              300 procent av företagen, eller hur blir det?
            </seg>
            <seg n="cbc2bb58">
              Kanske är det så, Sven Brus, att företagen resonerar på samma
              sätt som alliansbröderna till Sven Brus och hans parti i Säffle
              och Åmål sade när jag var där. Den ene säger: Jag måste erkänna
              att jag var skeptisk när jag fick höra om reformen. Från mitt
              partis sida ett av de borgerliga partierna har vi kritiserat den,
              men jag uppmanar i alla fall mina partikamrater att ge den här
              reformen lite tid. Vi behöver få ned sjukskrivningarna.
            </seg>
            <seg n="ceef68a2">
              Den andre alliansbrodern instämde och sade att han också var
              belåten. Låt reformen få en chans, bara den inte innebär försämringar
              för småföretagen.
            </seg>
            <seg n="f0c0aa35">
              De båda personerna har lyssnat på de frågor som kommer från småföretagen
              och de svar som de får från Försäkringskassans kundcenter i Säffle
              och Åmål när det gäller innebörden av regelverket.
            </seg>
          </u>
          <note type="speaker" n="b9e5b879">
            Anf. 85 SVEN BRUS (kd):
          </note>
          <u who="sven_brus_b4c1bc" xml:id="i-54f698b6d8989f38-2" n="f2e85e6b">
            <seg n="550cd649">
              Herr talman! Det är ganska intressant med sådana här debatter
              där statsrådet under en kvart eller 20 minuter konsekvent undviker
              att svara på de frågor jag har ställt.
            </seg>
            <seg n="f7371eca">
              Han säger att alla de som har uttryckt oro är onödigt oroliga.
              Jag tror faktiskt inte att seriösa företagare, handikapporganisationerna,
              de stora riksorganisationerna och andra som har yttrat sig över
              förslaget hispar upp sig i onödan. Det är seriösa aktörer som
              noga överväger sina ställningstaganden.
            </seg>
            <seg n="195421ea">
              Det känns lite nedlåtande att statsrådet säger att de oroar sig
              i onödan och om de begrep detta skulle de förstå att det inte
              är så farligt.
            </seg>
            <seg n="da28f4e4">
              Redan före denna drivkraftsreform om vi nu kan kalla det reform
              fanns förvisso denna situation med selektering på arbetsmarknaden.
              Varför ska man då öka riskerna ytterligare? Naturligtvis väntar
              både företagare, handikappade och vi andra på förslag som leder
              i motsatt riktning, som inte leder i riktning mot att den förstärks.
              Om hundra procent av företagarna tidigare avstod från att anställa
              människor med denna belastning på arbetsmarknaden, är det väl
              förslag som leder åt andra hållet som vi väntar på, inte förslag
              som ytterligare förstärker situationen på arbetsmarknaden?
            </seg>
            <seg n="22889e1d">
              Statsrådet inledde med att säga att vi har talat om detta ett
              antal gånger. Jag är rädd för att vi kommer att göra det ett antal
              gånger till. Tack ändå för den här debatten.
            </seg>
          </u>
          <note type="speaker" n="5a611db9">
            Anf. 86 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-10" n="99fec9f4">
            <seg n="20fba81b">
              Herr talman! Stora, seriösa organisationer kan också göra en
              felbedömning. Jag kan medge jag har gjort det varje gång de fem,
              sex, sju gånger vi har diskuterat att jag inte är helt utan oro.
              Jag säger att om det skulle visa sig att reformen får konsekvenser
              som vi inte har avsett eller räknat med är vi beredda att ändra.
              Vi vore väl korkade om vi inte skulle göra det.
            </seg>
            <seg n="7f0d3566">
              Till skillnad från de flesta andra tror jag inte att man behöver
              hysa en stor och stark oro för stora förändringar. Jag tror att
              reformen kommer att landa väl i verkligheten. Mina iakttagelser
              och kunskaper så här långt av hur företagen, som mycket riktigt
              är de som anställer, tar emot förändringen när den landar i verkligheten,
              ger mig gott hopp och gott mod. Jag tror att vi har kommit ganska
              rätt. För de företag som ändå tycker sig vara oroliga för de konsekvenser
              som Sven Brus med flera beskriver, går det bra att ringa det nationella
              kundcentret för företag i Säffle och Åmål, 0771-17 90 00.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="117d0da1">
            16 § Svar på interpellation 2004/05:236 om problem kring isocyanatanvändning
          </note>
          <note type="speaker" n="ce8f2735">
            Anf. 87 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-a2d1c0a3cf4a0220-0" n="99fec9f4" next="i-31ec8a2595c7ef88-0">
            <seg n="bc039053">
              Herr talman! Sven-Erik Sjöstrand har frågat dels om jag har för
              avsikt att vidta några åtgärder för att reglerna kring isocyanathanteringen
              inte ska försämras, dels vilka åtgärder jag avser att vidta för
              att utarbeta en ny strategi för hur problemen kring isocyanatanvändningen
              långsiktigt ska bemästras.
            </seg>
            <seg n="45f3f8e9">
              Ansvaret för gränsvärden, liksom andra arbetsmiljöregler, har
              av regeringen delegerats till Arbetsmiljöverket genom bemyndigande
              i arbetsmiljöförordningen. Arbetsmiljöverket beslutar om föreskrifter
              efter samråd med bland annat arbetsmarknadens parter. Gränsvärdena
              bestäms på grundval av ett vetenskapligt underlag. Det slutliga
              beslutet tas av Arbetsmiljöverkets styrelse.
            </seg>
          </u>
          <note n="a93ad8b3">
            Inom Arbetsmiljöverket pågår arbete som gäller ändringar i föreskrifterna
            om hygieniska gränsvärden och åtgärder mot luftföroreningar (AFS
            2000:3) och om härdplaster (AFS 1996:4). Dessutom pågår arbete
            med en ny föreskrift om medicinsk kontroll i arbetslivet .
          </note>
          <note n="9e1c895c">
            Förslagen till föreskrifter har remissbehandlats i oktober 2004.
            Beslut tas av verkets styrelse efter överarbetning med beaktande
            av remissvaren och efter formellt samråd med parterna.
          </note>
          <u who="hans_karlsson_minister_2002" xml:id="i-31ec8a2595c7ef88-0" n="99fec9f4" prev="i-a2d1c0a3cf4a0220-0">
            <seg n="8101c724">
              Eftersom arbetet inom styrelsen inte är slutfört kan jag inte
              diskutera innehållet i föreskrifterna.
            </seg>
            <seg n="b68bcc10">
              Tillsyn och forskning när det gäller isocyanathantering är mycket
              viktiga för att förebygga allvarliga skador. Sverige bör ligga
              i täten på dessa områden. Regeringen har därför vidtagit åtgärder
              för att förstärka både Arbetsmiljöverkets tillsyn och isocyanatforskningen
              i Sverige.
            </seg>
            <seg n="16ca5cac">
              Arbetsmiljöverkets verksamhet på olika områden följs kontinuerligt
              av regeringen och är, liksom när det gäller andra myndigheter,
              föremål för regelbunden diskussion mellan regeringen och verket.
            </seg>
          </u>
          <note type="speaker" n="76578756">
            Anf. 88 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-f6881ceeb855a4d5-0" n="92ca1b58">
            <seg n="1d39065b">
              Herr talman! Tack för svaret, Hans Karlsson, även om det är ganska
              magert. Jag hade förväntat mig ett lite mer omfattande svar. Detta
              svar säger nästan bara att eftersom Arbetsmiljöverket inte har
              slutfört sitt arbete inom styrelsen kan ministern inte diskutera
              innehållet i föreskrifterna. Jag hoppas, trots detta, att statsrådet
              vill diskutera åtgärder för att stoppa det stora arbetsmiljöproblem
              som isocyanatexponering innebär.
            </seg>
            <seg n="db928901">
              När jag fick reda på att Arbetsmiljöverket ville fyrdubbla den
              tillåtna dosen av vissa isocyanater i arbetsmiljön blev jag mycket
              upprörd. Uppskattningsvis utsätts 100 000 arbetare varje dag för
              isocyanater här i Sverige. Av dessa beräknas 10 000 bli sjuka,
              kanske fler många av dem för hela livet.
            </seg>
            <seg n="a9e77179">
              Problemen med isocyanater har uppmärksammats alltmer under senare
              tid. Att utsättas för små partiklar och andas in isocyanater kan
              ge flera symtom: problem med andningsvägarna, irritationshosta,
              nedsatt lungfunktion. I värsta fall kan man få en allergisk astma
              som man har kvar resten av sitt liv.
            </seg>
            <seg n="1c7f0bf7">
              Arbetsmiljöarbetets mål är väl att skapa säkra och sunda arbetsplatser.
              Ingen ska behöva bli skadad, mista sitt arbete eller bli förtidspensionerad
              på grund av dålig arbetsmiljö. Vi borde därför ha strängare regler
              kring isocyanathanteringen, arbeta mycket mer för ökad forskning,
              förebygga och minimera användningen av dessa ämnen där det går,
              inte som Arbetsmiljöverket nästan gör i sitt förslag, nämligen
              säga att det finns tillräckligt med forskning för att luckra upp
              säkerheten kring ämnena.
            </seg>
            <seg n="e46b4738">
              Eftersom jag är medlem i Industrifacket sedan ungefär 30 år läser
              jag regelbundet Dagens Arbete, Industrifackets medlemstidning.
              I oktobernumret förra året skrev tidningen på ledarplats att om
              facken förlorar denna kamp mot en statlig myndighet, alltså Arbetsmiljöverket,
              som agerar till synes utan eftertanke, vore det mycket illa. Jag
              delar Industrifackets bedömning.
            </seg>
            <seg n="770f455e">
              För bara några år sedan stod striden hård kring den svenska isocyanatforskningen.
              Då pratade arbetsgivarna om ogrundade larmrapporter. Jag fick
              då en känsla av att arbetsgivarna ville bagatellisera och vifta
              bort rapporterna. Det fanns en underton som också Dagens Arbete
              har skrivit om, att man från arbetsgivarhåll ville säga att isocyanater
              inte alls är så farliga, arbetarna är pjåkiga och forskarna larmar
              i onödan. Till slut var det så att Hans Karlsson, som då hade
              blivit arbetslivsminister, grep in och räddade viss forskning.
              Jag tror att statsrådet, med bakgrund i LO-ledningen, är väl insatt
              i frågan. Som erfaren målare känner statsrådet till riskerna med
              isocyanater.
            </seg>
            <seg n="9aebb743">
              Metall och Industrifacket, med flera fackförbund, har agerat
              i frågan. Metall anser att Arbetsmiljöverket tar för stora ekonomiska
              hänsyn vid gränsvärdessättning, vilket nu leder till att Arbetsmiljöverket
              vill fyrdubbla de tillåtna gränsvärdena. Delar statsrådet Metalls
              åsikter om detta? Är det så att vi tar för stora ekonomiska hänsyn?
              Hur ser statsrådet på frågan om att Arbetsmiljöverket inte behöver
              ha en bättre egen kompetens och tillgång till forskning med vetenskaplig
              tyngd för att få bättre underlag för att sätta gränsvärdena?
            </seg>
            <seg n="0ce5fed2">
              Jag har många fler frågor, som jag kan återkomma till senare.
            </seg>
          </u>
          <note type="speaker" n="09f17653">
            Anf. 89 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-11" n="99fec9f4">
            <seg n="fb36a9a2">
              Herr talman! Jag tror att Sven-Erik Sjöstrand har respekt för
              att jag som regeringsföreträdare inte ska intervenera i ett pågående
              myndighetsarbete. Jag tänker i varje fall inte göra det. Om jag
              ska säga något ytterligare i den här frågan är det av allmän karaktär.
            </seg>
            <seg n="e80df399">
              Det är riktigt att jag har engagerat mig väldigt mycket, både
              i den funktion jag har i dag och tidigare i livet, i kemiska hälsorisker
              och den problematiken. Det har jag gjort genom mitt yrke som målare.
              Jag har också gjort det som facklig företrädare under många år
              för just billackerarna, som är en av fyra fem yrkesgrupper som
              är riktigt ordentligt utsatta för isocyanatriskerna. Jag har engagerat
              mig i isocyanatforskningen och är en ivrig förespråkare för att
              vi i Sverige ska ha en framskjuten position när det gäller arbetsmiljöforskning
              i allmänhet och forskning omkring kemiska hälsorisker i synnerhet.
            </seg>
            <seg n="e16af640">
              Om jag får uttrycka mig så att det finns några arbetsmiljörisker
              som är värre än andra, är det riskerna med kemiska ämnen. De är
              så förrädiska. De syns inte, och de känns inte. Man kan jobba
              nästan ett helt yrkesliv intet ont anande och sedan bli livsfarligt
              sjuk eller till och med dö av kemisk påverkan. Man kan som billackerare
              varje dag lägga ned hela sin själ i att yrkesstolt göra fina lackeringar
              många gör det och priset kan bli att man har gjort ett fint jobb
              med ett dödligt ämne. Det är orimligt.
            </seg>
            <seg n="ec1477c8">
              Det här är ämnen och företeelser som människor själva inte kan
              skydda sig mot. Man förstår inte riskerna. Man kan inte ta eget
              ansvar. Man vet inte hur man som individ ska skydda sig. Det förstår
              man i bästa fall när man ser andra risker, men här förstår man
              inte ens hur man ska göra man vet inte att man utsätts för en
              risk.
            </seg>
            <seg n="b4720b67">
              Därför är det nödvändigt att vi, samhället, gemensamt tar ansvar
              för att människor inte utsätts för sådana här förrädiska risker.
              Det kan vi göra genom en bra lagstiftning och genom att ställa
              krav på den som är ansvarig för risker på arbetsplatsen, nämligen
              arbetsgivaren.
            </seg>
            <seg n="d4c95d07">
              Jag kommer i den funktion jag har i dag aldrig att släppa fokus
              på frågorna om kemiska hälsorisker. Jag kommer att följa dem,
              och jag kommer att vidta åtgärder när det är nödvändigt. Jag försäkrar
              att frågorna om isocyanater och andra kemiska risker engagerar
              mig djupt, och jag tar dem på allra största allvar.
            </seg>
          </u>
          <note type="speaker" n="914be61a">
            Anf. 90 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-f6881ceeb855a4d5-1" n="92ca1b58">
            <seg n="27a0b253">
              Herr talman! Jag vill tacka statsrådet för det svaret. Jag har
              full respekt för att statsrådet vill prata mer allmänt om det
              här och inte intervenera i myndighetens arbete.
            </seg>
            <seg n="a8da611c">
              Jag är också glad för att vi har ett statsråd med den erfarenhet
              som du har, Hans Karlsson. Du har själv jobbat mycket med kemiska
              hälsorisker. Det har jag också gjort i mitt arbete, och det är
              naturligtvis därför jag är orolig över det här, när jag ser förslag
              som innebär att gränsvärdena försämras radikalt. Många som jag
              möter som jobbar inom metallindustrin och på andra arbetsplatser
              är väldigt oroliga.
            </seg>
            <seg n="1a5bacb3">
              De fackliga förbunden känner att Arbetsmiljöverket sätter företagens
              ekonomi framför arbetarnas hälsa. Det är därför viktigt att ha
              den här diskussionen.
            </seg>
            <seg n="1a5d4efa">
              Jag tycker att man borde använda sig av försiktighetsprincipen.
              Så länge man inte kan bevisa att ett ämne är ofarligt ska största
              möjliga försiktighet gälla. Forskning kring alla dessa ämnen måste
              naturligtvis fortsätta och fördjupas. Eftersom vi vet för lite
              måste arbetsmiljökraven vara mycket stränga. Jag tror att vi har
              samma uppfattning jag hoppas i alla fall det. Det kan aldrig vara
              försvarbart att chansa och ta risker när det gäller människors
              hälsa.
            </seg>
            <seg n="8eb54811">
              Om vi får alltför dåliga värden hoppas jag att statsrådet i efterhand
              kan få upp en diskussion. Jag vill att Sverige ska vara ett föregångsland
              på det här området. Vi har bedrivit ett väldigt fint arbete här
              under 70-, 80- och 90-talen under lång tid, och vi har en stor
              kunskap. Vi har många forskare, och vi har många fina professorer
              som har arbetat med de här frågorna. All den kompetensen får vi
              inte förlora. Det sker också mycket bra arbete ute i en hel del
              av industrierna.
            </seg>
            <seg n="e1553bbf">
              Man kan säga att om Arbetsmiljöverkets förslag går igenom innebär
              det till exempel att sådana saker som regelbundna läkarundersökningar
              försvinner för dem som jobbar med det som kallas monoisocyanater.
              Dessutom kommer kraven på speciell utbildning att mildras. I dag
              är det så att en person som har fått astma är absolut förbjuden
              att jobba med vissa isocyanater, men om det här förslaget går
              igenom luckras även detta upp. Då säger man att det bara är olämpligt
              att arbeta med det men inte absolut förbjudet. Det är verkligen
              viktiga saker att fokusera på.
            </seg>
            <seg n="06faeb5a">
              I svaret säger statsrådet att tillsyn och forskning när det gäller
              isocyanathantering är mycket viktigt för att förebygga allvarliga
              skador, att Sverige bör ligga i täten på dessa områden och att
              regeringen har vidtagit åtgärder för att förstärka både Arbetsmiljöverkets
              tillsyn och isocyanatforskningen i Sverige. Jag skulle gärna vilja
              att statsrådet utvecklade lite mer vilka förstärkningar han menar.
              Kan man verkligen säga att vi ligger i täten om det blir så att
              Arbetsmiljöverket försämrar gränsvärdena kring isocyanathantering?
            </seg>
            <seg n="27106a3f">
              Man kan också ha funderingar på hur de alternativa system som
              är mindre farliga ser ut. Går det att ersätta och minimera användningen
              av isocyanater? Går det att garantera att de som i dag är utsatta
              för exponering inte tar skada? Om man inte kan det gäller väl
              försiktighetsprincipen?
            </seg>
          </u>
          <note type="speaker" n="1e060f02">
            Anf. 91 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-12" n="99fec9f4">
            <seg n="531b9939">
              Herr talman! Låt mig avslutningsvis för min del bara få uttrycka
              min glädje över att Sven-Erik Sjöstrand är engagerad i frågorna
              om arbetsmiljön. Vi behöver vara många som står på barrikaderna
              och slåss för bättre arbetsmiljö och för att arbetsmiljöfrågorna
              åter ska komma högt upp på dagordningen, både när det gäller samhällsdebatten,
              den offentliga debatten, och när det gäller åtgärder som behöver
              vidtas. Vi är nog överens om att vi har ett decennium bakom oss
              där arbetsmiljöfrågorna har varit underskattade i debatten och
              på arbetsplatserna.
            </seg>
            <seg n="0a8bb99e">
              Jag har tagit initiativ till ett särskilt arbetsmiljöråd, som
              det kan finnas skäl att nämna i det här sammanhanget. Vi har arbetat
              ett halvt år, och vi har ett år kvar. Rådet består av aktiva skyddsombud
              från olika branscher med inriktning på nya och gamla arbetsmiljöområden.
              Det består av enskilda företagare, forskare, chefer av olika slag,
              läkare och partsrepresentanter.
            </seg>
            <seg n="031fedbe">
              Det är till för att fräscha upp mitt och regeringens kunskapsläge
              när det gäller arbetsmiljöfrågor. Jag är förmäten nog att påstå
              att jag tror att jag kan arbetsmiljöfrågorna rätt bra, men det
              var ett tag sedan. Jag vill ha den allra färskaste kunskapen i
              arbetsmiljöfrågorna in i Regeringskansliet. Den får jag genom
              att ha den här närkontakten med personer som aktivt står i produktionen.
              Syftet är också att sätta strålkastarljuset på arbetsmiljöfrågorna,
              få flera som deltar, granskar, analyserar, kommer med förslag
              och är kritiska i debatten omkring arbetsmiljön. Det hoppas jag
              ska bli resultatet av det här rådets verksamhet. För min del,
              Sven-Erik Sjöstrand, vill jag inte gå längre när det gäller den
              fråga som du har aktualiserat här i interpellationsdebatten. Jag
              nöjer mig med den här typen av allmän deklaration omkring ett
              allvarligt menat arbete med arbetsmiljöfrågorna.
            </seg>
          </u>
          <note type="speaker" n="a28b999d">
            Anf. 92 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-f6881ceeb855a4d5-2" n="92ca1b58">
            <seg n="12d30dba">
              Herr talman! Jag tycker att vi har haft en liten bra debatt här.
              Det gläder mig att ministern sade att det gäller att aldrig släppa
              fokus från kemiska hälsorisker. Det är väldigt viktigt, och som
              Hans Karlsson sade, saker som vi inte känner eller ser. Vi vet
              inte om det kan få konsekvenser 10 eller 20 år längre fram. Därför
              tycker jag att man ska titta på försiktighetsprincipen. Man får
              inte spela roulett med många av våra löntagares liv. Det gäller
              att ha en försiktighetsprincip. Samhället måste skydda många av
              dem som är utsatta för de här riskerna.
            </seg>
            <seg n="80a4a626">
              När man pratar om isocyanater pratar man om superfina partiklar.
              EU har uppmärksammat faran med superfina partiklar. Det finns
              ett särskilt direktiv med ett gränsvärde för att skydda medborgarna.
              Men det är för den yttre miljön. I den här diskussionen pratar
              man om partiklar, till exempel i bilverkstäderna, som troligtvis
              är mycket giftigare än dem som EU har gränsvärde för. Det förekommer
              i nivåer som enligt många forskare är hundra, kanske tusen gånger
              högre än EU:s gränsvärde. Där tror jag att vi har mycket att göra.
              De fackliga organisationerna kräver att det ska vara ett speciellt
              gränsvärde kring de här superfina partiklarna, de som tas upp
              av lungblåsorna, går in i blodet och ackumuleras i kroppen. Det
              är jag verkligen orolig för inför framtiden. Att kemiska hälsorisker
              ackumuleras kan få väldigt många effekter också på nästa generation.
            </seg>
            <seg n="43486872">
              Jag hoppas att Arbetsmiljöverket inte tar det här beslutet om
              försämrade gränsvärden. Då anser jag att samhällets strategi är
              långsiktigt felaktig. Då har vi inte lärt oss mycket av tidigare
              arbetsmiljödebatt och arbetsmiljöproblem.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="4b7033b6">
            17 § Svar på interpellation 2004/05:257 om sjuklöneansvaret i
            Gnosjöregionen
          </note>
          <note type="speaker" n="3495155a">
            Anf. 93 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-13" n="99fec9f4">
            <seg n="c8f53537">
              Herr talman! Maria Larsson har frågat mig vilka fakta medfinansieringsförslaget
              vilade på och när jag avser att redovisa dessa. Vidare frågar
              Maria Larsson mig hur mycket sjukskrivningarna kommer att minska
              med anledning av beslutet om medfinansiering och om jag planerar
              ytterligare åtgärder för att antalet förtidspensioner och arbetslösa
              inte ska öka till följd av medfinansieringen.
            </seg>
            <seg n="0efdb471">
              Regeringen har i propositionen 2004/05:21 Drivkrafter för minskad
              sjukfrånvaro redovisat de bedömningar som ligger till grund för
              beslutet att införa ytterligare ekonomiska drivkrafter för arbetsgivare.
              Regeringen pekar bland annat på att antalet långtidssjukskrivna
              och personer som beviljats sjuk- och aktivitetsersättning har
              ökat kraftigt sedan mitten av 1990-talet.
            </seg>
            <seg n="1bcae5ce">
              Den korta oplanerade sjukfrånvaron är ofta mest besvärande för
              arbetsgivare. Det finns därför betydande incitament för arbetsgivarna
              att vidta åtgärder för att minska korttidsfrånvaron. Däremot har
              drivkrafterna att minska de längre sjukdomsfallen varit betydligt
              svagare.
            </seg>
            <seg n="4512a2ae">
              Genom medfinansieringen förstärks arbetsgivarens drivkrafter
              att försöka minska de långa sjukskrivningarna samtidigt som kostnaderna
              för kortare sjukfrånvaro minskar genom att sjuklöneperioden förkortas.
            </seg>
            <seg n="b6bb88e5">
              Regeringens uppfattning är att arbetsplatsen är av central betydelse
              för att förebygga långtidssjukskrivning och för att hjälpa de
              personer som är långtidssjukskrivna tillbaka till arbete. Enligt
              en undersökning som Riksförsäkringsverket har gjort uppger hälften
              av de långtidssjukskrivna att deras besvär är arbetsrelaterade.
              Andra undersökningar har visat att arbetsgivarens beredskap att
              anpassa arbetsuppgifterna många gånger är av avgörande betydelse
              för om en rehabilitering ska lyckas.
            </seg>
            <seg n="c3d8ffe0">
              Arbetsgivarens medfinansiering av sjukpenningen beräknas uppgå
              till ca 2,5 miljarder kronor eller ca 6 % av sjukpenninganslaget.
              Medfinansieringen innebär ingen kostnadsökning för arbetsgivarkollektivet
              eftersom intäkterna av den nya särskilda sjukförsäkringsavgiften
              motsvaras av en sänkning av arbetsgivaravgiften med 0,24 procentenheter.
              Genom slopandet av den tredje sjuklöneveckan kommer kostnaderna
              att minska för arbetsgivarna. Ett fribelopp och ett högkostnadsskydd
              införs också. Den totala effekten blir att ungefär 98 % av arbetsgivarna
              med upp till 19 anställda kommer att få minskade kostnader.
            </seg>
            <seg n="e801983e">
              För staten innebär reformen initialt ökade kostnader genom att
              den tredje sjuklöneveckan avskaffas och att sjukpenning i stället
              utbetalas. Det är dock regeringens uppfattning att de drivkrafter
              som nu har införts ska leda till att sjukfrånvaron minskar. Självfallet
              är det svårt att beräkna effekterna av ett förändrat beteende
              på arbetsplatserna. Jag har dock redan kunnat konstatera en ökad
              aktivitet både på arbetsplatserna och hos Försäkringskassan. Min
              bedömning är därför att sjukfrånvaron redan under 2005 kommer
              att bli lägre än vad som annars hade blivit fallet.
            </seg>
            <seg n="c14590be">
              Regeringen har tillsammans med Vänsterpartiet och Miljöpartiet
              genomfört ett flertal åtgärder för att komma till rätta med ohälsan
              i arbetslivet. Förutom de nu aktuella drivkrafterna handlar det
              om insatser för att förbättra sjukskrivningsprocessen. Samverkan
              på regional och lokal nivå har getts förbättrade förutsättningar
              att utvecklas genom att 5 % av sjukpenninganslaget har ställts
              till förfogande för finansiell samordning och samverkan inom rehabiliteringsområdet.
              Detta har medfört att många fler arbetslösa sjukskrivna fått möjlighet
              att komma tillbaka i arbetslivet och att Försäkringskassan och
              hälso- och sjukvården kunnat starta ett flertal intressanta samverkansprojekt.
            </seg>
            <seg n="731f6c55">
              Den uppgift som ligger närmast framför oss är insatser för den
              stora grupp människor som i dag är långtidssjukskrivna. Det handlar
              om att dessa människor ska erbjudas lämplig rehabilitering som
              i en del fall innebär att de behöver rehabilitering till annat
              arbete än det de hade innan de blev sjukskrivna.
            </seg>
            <seg n="74486600">
              Det är regeringens uppfattning att de åtgärder som redan vidtagits
              och som kommer att vidtas ska leda till att sjukfrånvaron sjunker.
              Detta är bra för de sjukskrivna, för arbetsgivarna och för samhället
              i stort.
            </seg>
          </u>
          <note type="speaker" n="3cf0d97f">
            Anf. 94 MARIA LARSSON (kd):
          </note>
          <u who="maria_larsson_49fd18" xml:id="i-f92735df2cf2144a-0" n="10444e97">
            <seg n="22b376ac">
              Herr talman! Tack Hans Karlsson för svaret! Det var långt och
              utförligt. Jag tycker att det var nogsamt skrivet. Jag tackar
              för det. Däremot kanske jag inte tycker att jag har fått så goda
              svar på mina frågor. De frågor jag ställer härrör från Gnosjöregionen
              men är egentligen tillämpliga för hela Sverige, även om jag relaterar
              till en undersökning som är regional. Resultaten från den är liktydiga
              med Sverige i övrigt.
            </seg>
            <seg n="d7578bab">
              Min första fråga handlade om vilka fakta som medfinansieringsförslaget
              har grundats på. Man kan säga att det är ungefär som i talesättet:
              Det är som att fånga loppor med tårna. Det kan lyckas, men man
              kan inte veta säkert. Det finns inga förarbeten gjorda. Det finns
              inga undersökningar av hur det här drabbar vare sig offentlig
              sektor eller privata arbetsgivare. Konsekvensbeskrivningarna saknas.
              Det har remissinstanserna påtalat. Det har Lagrådet påtalat. Man
              har inte hämtat in några internationella erfarenheter. Man har
              inget att hänvisa till. Det är naturligtvis en stor brist när
              man lägger fram ett förslag som får så genomgripande konsekvenser
              för privata näringsidkare och för offentlig sektor.
            </seg>
            <seg n="b98411a1">
              Det hänvisas till att det är relevant att arbetslivet bär en
              stor del av kostnaderna eftersom 50 % tycker att deras sjukskrivningar
              är att relatera till arbetslivet. Det är vad de tycker. Det finns
              ingen som helst forskning bakom. Jag har sett andra undersökningar
              som redovisar andra resultat. Detta är verkligen en proposition,
              som nu har blivit ett beslut i riksdagen, som är grundad på noll
              av kunskap.
            </seg>
            <seg n="c389d0d1">
              Hans Karlsson är en glad optimist som tror att hans tro kan förflytta
              berg när han säger: Jag tror att sjukskrivningarna kommer att
              minska. För att citera ordagrant står det som svar på min andra
              fråga att redan under 2005 kommer sjukfrånvaron att bli lägre
              än vad som annars hade blivit fallet. Vilket fall? Är det innan
              tredje sjuklöneveckan infördes av Hans Karlsson, eller efter att
              tredje sjuklöneveckan utgör den jämförande siffran? Är det jämfört
              med om vi hade haft en borgerlig regering, eller vad då? Jämfört
              med vad då? Det vore intressant att få det utvecklat. Jag tror
              mig veta att om vi hade haft en borgerlig regering hade vi kunnat
              sänka sjuktalen.
            </seg>
            <seg n="4a60c7e9">
              Siffran för sjukskrivningar är viktig, och jag tror också att
              den kommer att gå ned. Men jag hoppas och tror att Hans Karlsson
              tycker att siffrorna för arbetslösheten och för förtidspensioneringarna
              är lika viktiga, eftersom dessa är så intimt förbundna med varandra.
              Det som sjukskrivningstalen minskar med kommer också arbetslösheten
              och förtidspensionerna att gå upp med. Jag hoppas att redovisningen
              sker utifrån alla de tre kolumnerna. För den enskilda människan
              är det inte till ett dugg hjälp att förflyttas dem emellan. Det
              viktiga är att människor som har långa sjukskrivningsperioder
              kan rehabiliteras tillbaka till arbete.
            </seg>
            <seg n="f4e517ce">
              Jag återkommer med exempel på varför jag inte tror på det här
              förslaget.
            </seg>
          </u>
          <note type="speaker" n="2a52721f">
            Anf. 95 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-c7cdb70f351d8297-4" n="24199df7">
            <seg n="fe41e389">
              Fru talman! Jag vill instämma i interpellantens synpunkt: Här
              gäller det inte att få fler som är arbetslösa eller förtidspensionerade,
              utan det gäller naturligtvis att få fler friska.
            </seg>
            <seg n="d379ad1a">
              Även jag har mina dubier, där vill jag också instämma, inte minst
              med anledning av de andra faktorer som ministern pekar på i sitt
              svar: Nu har minsann samverkan kommit i gång och ökat genom ministerns
              agerande, heter det. När jag hört mig för på försäkringskassorna
              runtom i Sverige har mitt intryck snarare varit tvärtom: Nu har
              samverkan blivit väldigt tungrodd. Ganska få sådana här projekt
              har satts i gång. Delvis beror det på att den nya samverkan tvingar
              in fyra parter, har det sagts mig. De andra är inte så intresserade,
              framför allt inte när även kommunen ska bidra med pengar.
            </seg>
            <seg n="3f567b27">
              Särskilt viktigt är naturligtvis uppdrag som ser till att Försäkringskassan
              samverkar med sjukvården. Ytterst handlar det ju om rehabilitering,
              som ofta innebär medicinsk eller närbelägen kompetens, för att
              få tillbaka människor till arbetslivet.
            </seg>
            <seg n="cde06a65">
              Min fråga är alltså vilka åtgärder ministern vidtagit och vilka
              uppdrag han gett för att vi ska få i gång samverkan mellan olika
              parter och då särskilt mellan sjukvården och Försäkringskassan.
            </seg>
          </u>
          <note type="speaker" n="1bbc9f57">
            Anf. 96 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-14" n="99fec9f4">
            <seg n="6642270d">
              Fru talman! Ja, Maria Larsson, du sade det själv: Det finns inga
              fakta som går att åberopa. Det är en brist att inte kunna titta
              utrikes. Det finns inget motsvarande. Jag har hört många exempel
              på vad som skulle kunna vara jämförelser, Holland och andra. Det
              är inte jämförbart.
            </seg>
            <seg n="3d5cb61c">
              Ni debatterar medfinansieringen som om vi var i färd med att
              införa den, som om vi skulle rösta i kammaren om vi ska ha den
              eller inte. Denna reform är på plats. Det är en reform som jag
              tror på. Jag är alldeles säker på att jag och regeringen kommer
              att utvärderas för hur det blev. Jag kommer också att komma till
              kammaren varje gång Maria Larsson och Anna Lilliehöök vill interpellera
              i frågan. Men nu är den på plats. Nu handlar det om att möjliggöra
              för framför allt företagen att tillämpa den på ett bra sätt. Jag
              antar att ni lyssnade på interpellationsdebatten tidigare. Jag
              ska inte gå igenom kundcentret för företagen i Säffle och Åmål
              en gång till. Det kan ni ta i riksdagsprotokollet.
            </seg>
            <seg n="7db6d5f9">
              Maria Larsson efterlyser fakta. Ett faktum har jag, och det är
              att med nuvarande regler och nuvarande ordning på bland annat
              arbetsplatserna har sjukskrivningarna ökat, och ökat mycket. Då
              tycker vi att det är rimligt att man gör något, något som man
              tror på och som kammarens ledamöter är beredda att rösta igenom.
              Man får ta debatten innan man genomför det, och det har vi gjort.
              Nu genomför vi detta på bästa sätt, med stor ödmjukhet inför alla
              som behöver information och kunskap om administration, regeltillämpning
              och annat.
            </seg>
            <seg n="4fb8be31">
              Sedan får vi utvärdera. Vi är intresserade av att utvärdera förändringar
              som har skett. Vi kommer att utvärderas. Riksdagens ledamöter
              kommer att utvärdera regeringen och våra myndigheter när det gäller
              hur detta har tillämpats. Det är dock rimligt att få bedriva en
              politik som man tror på och som man har majoritet för. Vi gör
              det, med de risker det innebär att någon annan kan ha något bättre.
              Vad resultatet blir av det får dock visa sig i den demokratiska
              processen.
            </seg>
            <seg n="8b1916ed">
              Jag vet att Maria Larsson och kd inte tror på det här. Men jösses,
              ni har ju heller inga fakta som styrker er uppfattning att inte
              tro på detta förslag! Det där blir en ganska knasig debatt.
            </seg>
            <seg n="9b26e9b6">
              Nu låter vi verkligheten tala och visa hur det här blir, och
              så hjälps vi åt att ge kunskap om hur man på bästa sätt tillämpar
              den här reformen. Det behövs nämligen. Bland annat har ju Maria
              Larsson med flera skrämt många företag med risker som detta inte
              kommer att medföra tror jag.
            </seg>
          </u>
          <note type="speaker" n="e0ddb97b">
            Anf. 97 MARIA LARSSON (kd):
          </note>
          <u who="maria_larsson_49fd18" xml:id="i-f92735df2cf2144a-1" n="10444e97">
            <seg n="2dd5a34e">
              Fru talman! Jag respekterar ministerns arbets- och handlingsvilja.
              Den uppskattar jag. Det är på tiden. Det har ju gått år utan att
              någonting alls har hänt trots att sjukskrivningarna hela tiden
              har ökat. Sedan 1997 har de gått käpprakt upp i höjden, och ingenting
              har gjorts förrän 2004.
            </seg>
            <seg n="7bcad184">
              Men det handlar inte bara om att skapa nya förslag utan också
              om att skapa rätt förslag. Jag kan berätta lite om konsekvenserna
              av det här förslaget. Det är ju som sagt infört nu.
            </seg>
            <seg n="899e98b8">
              Företagarna är inte mindre oroliga. Samtalen fortsätter att komma
              in i samma utsträckning till företagarorganisationerna. De är
              fortsatt oroliga.
            </seg>
            <seg n="af1e5910">
              Hur slår då det här? Jag har ett par konkreta exempel med mig.
            </seg>
            <seg n="b6c0d124">
              En höftledsopererad person, 61 år, har fått ett läkarutlåtande
              att han blir sjukskriven det första året med utredning om möjlighet
              till enklare arbetsuppgifter på sikt. Företaget som hade anställt
              honom är naturligtvis inte glada över att medfinansiera ett års
              sjukskrivning. Kanske kommer han tillbaka, men det är inte säkert.
              Detta är en jättesvår situation för ett litet företag som kanske
              har tre anställda och inte kan bära kostnaden för det här. Man
              vet inte slutet på det.
            </seg>
            <seg n="50901e1b">
              Jag tror att många företagare kommer att driva på och bli oerhört
              frustrerade över situationen, vilket kommer att leda till att
              en del människor förtidspensioneras eller får sjukersättning fortare
              än vad som annars skulle ske, kanske utan att man utrett färdigt.
              Det är en konsekvens av det här förslaget. Det ställer inte den
              enskilda människan inför bästa möjliga handlingsalternativ.
            </seg>
            <seg n="e12785ad">
              Jag kan berätta om ett annat fall där en person hade varit sjukskriven
              på deltid. Företagaren ringde och begärde ett avstämningsmöte
              hos Försäkringskassan och får beskedet: Vi kallar när vi kan.
              Företagaren frågade: När kan ni då? Det finns ju en lagstadgad
              tidslimit på två veckor. Försäkringskassan svarade: Vi får se.
              Det är inte säkert att vi kan hålla den. Vi kallar när vi kan.
              Försäkringskassan har ju inte fått resurser för att kunna svara
              upp mot det otroliga tryck som nu har blivit.
            </seg>
            <seg n="3f46b0bf">
              Det som oroar mig allra mest, som jag tycker att Hans Karlsson
              borde ta på största allvar, är hur det drabbar de som redan tidigare
              har haft högst trösklar in på arbetsmarknaden. De trösklarna har
              i de flesta fall blivit helt oöverstigliga. De som har ett handikapp
              i någon form med sig får inte jobb i dag. Det tycker jag är jättetråkigt.
              Det är ledsamt att vi har fått en arbetsmarknad där så många sjukintyg
              krävs in och där människor som har en bakgrundshistoria i form
              av en lång sjukskrivning, ryggbesvär, diskbråck någonting som
              finns med i bagaget i dag diskvalificeras från arbetsmarknaden.
              Det gör mig ledsen.
            </seg>
            <seg n="5d00a5c7">
              Det gör mig också ledsen att se hur jobb i en ökande takt flyttar
              utomlands. Det är också det som händer. Vem vågar anställa när
              kostnaden blir så stor? Det är givet att man försöker rationalisera
              så mycket som möjligt, lägga så mycket produktion som möjligt
              utomlands. Ett Trollhättan försvinner från landet varje dag, smygvägen,
              tyst och obemärkt. Det hörs inte. Det rapporteras inte. Lika många
              jobb försvinner nästan dagligdags från landet. Jag ser med oro
              och allvar på den problematiken. Den förstärks av de förslag som
              Hans Karlsson har drivit igenom i den här kammaren. Det gör mig
              ytterst orolig, och jag är bekymrad över att inte Hans Karlsson
              är orolig i samma utsträckning.
            </seg>
            <seg n="539fc7fc">
              Här handlar det om att man har velat försöka snabba upp processen,
              och det är bra. Men man har glömt flaskhalsarna och dem ska jag
              be att få återkomma till i nästa inlägg.
            </seg>
          </u>
          <note type="speaker" n="c8ed53ea">
            Anf. 98 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-c7cdb70f351d8297-5" n="24199df7">
            <seg n="eeed5b17">
              Fru talman! Jag återkommer till frågan om rehabilitering. De
              möjligheter vi har att på ett tidigt stadium få tillbaka så många
              som möjligt i arbete ligger i rehabilitering och i att man ser
              till att människor får hjälp hos de yrkesgrupper som i första
              hand finns inom sjukvården, läkare och andra. Det är på det sättet
              vi kan stödja och hjälpa en person som har blivit akut skadad
              eller fått en mer kronisk skada att komma tillbaka till arbetet.
              Här finns det inga förslag, som jag kan se det. Jag vill fråga
              ministern vilka åtgärder som han är beredd att komplettera med,
              eftersom han nu hänvisar till det i svaret, för att få till stånd
              rehabilitering och faktiskt få tillbaka människor till arbetsplatsen.
            </seg>
          </u>
          <note type="speaker" n="3dd32323">
            Anf. 99 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-15" n="99fec9f4">
            <seg n="6bdf7855">
              Fru talman! Jag ska börja med Anna Lilliehööks fråga. Regeringen,
              eller rättare sagt riksdagen har tillhandahållit ett regelverk
              för aktörerna Försäkringskassan, arbetsförmedlingarna, kommuner
              och landsting för att samordna rehabiliteringsinsatser och annat
              genom att ta initiativ för egen del. Det regelverket finns där.
              Det är snarare en fråga i det lokala samhället hur man får i gång
              den processen. Det är inte regeringens uppgift att få i gång det
              nu. Det ligger på de lokala aktörerna. Allt finns på plats för
              att få i gång det samarbetet.
            </seg>
            <seg n="5c12a236">
              Anna Lilliehöök talar om rehabilitering. Jag antar att hon har
              förstått innebörden av medfinansieringsreformen där vi skyndar
              på Försäkringskassan när det gäller att fatta beslut om rehabiliteringspenning.
              Det gör Försäkringskassan på ett underlag som arbetsgivarna tar
              fram, nämligen en rehabiliteringsutredning. Ju fortare arbetsgivarna
              tar fram det, desto snabbare kan arbetsgivarna få ett beslut om
              rehabiliteringspenning. Det har inte gått särskilt fort förut.
            </seg>
            <seg n="2a5344bb">
              Arbetsgivarna kan få ett beslut om rehabiliteringspenning om
              de kan redovisa vilka rehabiliteringsåtgärder de ska vidta på
              arbetsplatsen. Rehabilitering är ju ingenting som kommer från
              himlen, inte heller från regeringen. Rehabilitering ska ske på
              arbetsplatsen. Då ställer samhället upp med rehabiliteringspenning
              och täcker kostnader för resor och annat som kan vara förknippade
              med att man deltar i rehabilitering. Men ansvaret för rehabilitering
              ligger på den enskilda arbetsgivaren.
            </seg>
            <seg n="ee5f847b">
              Maria Larsson tar upp frågan om selektering. Den tog jag nyss
              med hennes partikamrat Sven Brus. Jag ska inte ta den en gång
              till.
            </seg>
            <seg n="db9a4175">
              Det efterfrågas alternativ till regeringens åtgärder, det batteri
              av åtgärder som väl kan diskuteras och debatteras, vilket också
              görs. Man kan fråga sig vad det alternativet är. Den allians som
              ni båda ingår i tillsammans med ytterligare två partier har presenterat
              ett tydligt alternativ som också kommer att minska sjukfrånvaron.
              Så är det. Det är Moderaternas förslag om kraftigt sänkta ersättningsnivåer
              65 %. Det innebär sannolikt stora minskningar av sjukfrånvaron.
              Folk kommer inte att ha råd att vara sjukskrivna.
            </seg>
            <seg n="fe7856e4">
              Sedan har ni blivit skraja för ert eget förslag och försökt modifiera
              det genom att säga: Nja, 65 % ska nog inte gälla för alla. Läkarna
              får nog möjlighet att skriva ett intyg som berättigar till högre
              ersättning för dem med vissa sjukdomar. Då ser vi framför oss
              ett moras av listor och regelverk för läkarna för att bestämma
              vilken ersättningsnivå människor ska ha. Om det är svårt i dag
              för läkarna att stå emot önskemål om sjukskrivning som en första
              åtgärd som människor efterfrågar så kommer det inte att bli lättare
              när läkarna dessutom ska bestämma vilken ersättningsnivå man ska
              ha.
            </seg>
            <seg n="bf955886">
              Det får i varje fall Anna Lilliehöök försöka försvara som ett
              alternativ. Maria Larsson får väl säga vad hon tycker, om det
              är ett alternativ för kd eller vad det blir när alliansen ska
              ta i med de här frågorna.
            </seg>
          </u>
          <note type="speaker" n="2e23907c">
            Anf. 100 MARIA LARSSON (kd):
          </note>
          <u who="maria_larsson_49fd18" xml:id="i-f92735df2cf2144a-2" n="10444e97">
            <seg n="ba6813a1">
              Fru talman! Hans Karlsson återkommer till det som han upprepar
              som ett mantra: Det är inte vår nivå.
            </seg>
            <seg n="b5d5e612">
              För övrigt har Hans Karlssons parti varit nere på en ersättningsnivå
              på 70 % en gång i tiden. Jag tycker inte att vi ska fastna där.
              Däremot har vi haft ett förslag om en rehabiliteringsutredning
              från år 2000 i den här kammaren som hänvisar till Gerhard Larssons
              utredning som kom med väldigt goda förslag på goda grunder. Det
              fanns ett underlag med. Det är beklagligt att den socialdemokratiska
              regeringen har kommit till skott först nu och faktiskt inte beaktat
              förslag som har funnits här i kammaren, som hade kunnat hejda
              utvecklingen i tid och erbjuda snabbare rehabiliteringsinsatser
              så att lidandet för den enskilde hade varit mindre.
            </seg>
            <seg n="37b10d0a">
              Åtgärder aviseras. Jag hoppas att Hans Karlsson gör som Riksbanken,
              aviserar dem i god tid. Jag förutsätter också att de åtgärder
              som det nu funderas kring har karaktären av att skapa fler jobb
              och undanröja de vårdköer som är flaskhalsen för att åstadkomma
              en bra rehabilitering. Det är därför arbetsgivarna känner sig
              så vanmäktiga. Även om man gör en rehabplan får inte den som är
              sjukskriven tillgång till vården utan får vänta ett halvår, ett
              år eller till och med två år. Proppen är inbyggd i Socialdemokraternas
              Sverige i form av långa vårdköer. Det är därför som det här förslaget
              blir så felriktat. Man ger inte ett verktyg som blir användbart
              för arbetsgivarna.
            </seg>
            <seg n="37b37b62">
              Stuprören i Regeringskansliet är stora, men jag hoppas att man
              kan överbrygga det här, titta på vårdköerna, titta på sänkta arbetsgivaravgifter
              och öppna upp tjänstesektorn i form av Rutavdrag. Jag hoppas att
              det är sådana åtgärder som Hans Karlsson aviserar. Det vore intressant
              att få det utvecklat.
            </seg>
            <seg n="03d08527">
              Det är positivt att vilja åtgärda. Men regeringen biter sig själv
              i svansen när åtgärderna inte ger incitament för att skapa nya
              jobb utan i stället kommer att öka arbetslösheten och förtidspensioneringarna.
              Det skulle ha behövts fler företag och fler jobb, Hans Karlsson.
            </seg>
          </u>
          <note type="speaker" n="b47d46ee">
            Anf. 101 Statsrådet HANS KARLSSON (s):
          </note>
          <u who="hans_karlsson_minister_2002" xml:id="i-0f526694f1dfcbeb-16" n="99fec9f4">
            <seg n="670f37c9">
              Fru talman! Jag måste medge att min inspiration till att så ivrigt
              driva frågan om medfinansiering har jag fått genom att besöka
              många arbetsplatser och där fråga dem som lyckats: Hur har ni
              gjort? Vad är det ni har gjort för att få ned sjukskrivningarna?
              Det visar sig att de inte gjort mycket, men det som de gjort har
              de gjort systematiskt.
            </seg>
            <seg n="46794150">
              De har tagit itu med frågorna, och jag har förstått att det finns
              en stor potential om viljan finns och lite om förmågan finns.
              Jag har sagt det förut att jag snarare tror att det mer är fråga
              om förmåga än vilja. Jag tror att många företag vill men inte
              riktigt förmår. Där ser jag att det inte behöver vidtas särskilt
              stora åtgärder för att minska sjukfrånvaron. Då har vi vägt av
              det här förslaget så att det blir billigare för företagen om de
              gör lite grann. Sedan kommer de ganska länge att tjäna på detta
              i förhållande till det nuvarande.
            </seg>
            <seg n="3f21f9bd">
              Jag hoppas nu att till exempel Svenskt Näringsliv, Företagarna
              med flera, och kanske till och med Maria Larsson, sprider kunskapen
              om de goda exemplen till andra som behöver den inspirationen och
              den kunskapen. De behöver den nämligen. Tänk att jag tror att
              Svenskt Näringsliv, Företagarna med flera kommer att göra det.
              Jag är säker på att de redan är i gång med stora informationssatsningar
              med bra, kvalificerad och kompetent rådgivning till sina medlemsföretag
              om hur de ska bete sig för att minska kostnaderna och i förlängningen
              minska sjukfrånvaron. Jag har stor tilltro till företagarnas organisationer
              på den punkten.
            </seg>
            <seg n="a0ab9d38">
              Men vart tog Gnosjöupproret vägen? Är det så att de likt centerpartisterna
              i Åmål och Säffle tycker att de ska ge förslaget en chans? Det
              kanske inte var så tokigt i alla fall. Jag har erbjudit mig att
              komma till Gnosjö, gett dem tider, men de vill inte utnyttja den
              möjligheten. De krävde av mig att jag skulle komma men avstod
              när de fick tillgång till min almanacka.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="a477c864">
            18 § Svar på interpellation 2004/05:208 om livslångt lärande
          </note>
          <note type="speaker" n="37f01091">
            Anf. 102 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-a3b1fb23a62f22f5-3" n="20a0d42d" next="i-2cf425fd686945da-3">
            <seg n="ae5fef7c">
              Fru talman! Margareta Andersson har frågat statsrådet Hans Karlsson
              om vilka åtgärder han avser att vidta för att ekonomiskt uppmuntra
              människor att ta eget ansvar för arbete och försörjning samt om
              han avser att följa arbetet i andra EU-länder för att ta vara
              på goda exempel att förverkliga på den svenska arbetsmarknaden.
              Interpellationen rör flera politikområden och enligt överenskommelse
              inom regeringen har vi beslutat att det är jag som ska besvara
              den.
            </seg>
            <seg n="39484983">
              Margareta Andersson hänvisar till Wim Koks rapport, vilken påtalar
              att den äldre arbetskraftens deltagande i arbetslivet är av fundamental
              betydelse och att livslångt lärande inte är en lyx utan en nödvändighet.
            </seg>
            <seg n="f70d07a0">
              Jag delar helt denna uppfattning. Ett livslångt lärande är en
              viktig utgångspunkt i regeringens tillväxt- och utbildningspolitik.
              Den tekniska utvecklingen och kunskapsexplosionen innebär att
              individerna måste skaffa sig en hög kompetensnivå under ungdomsåren
              men också att de måste lära nytt och lära om under hela livscykeln.
              En kontinuerlig kompetensutveckling i förvärvsaktiv ålder blir
              alltmer avgörande för att säkra ekonomisk tillväxt, ett högt arbetskraftsutbud
              och en hög sysselsättning.
            </seg>
            <seg n="5ed07a0a">
              För den enskilde skapar utbildning och livslångt lärande bättre
              möjligheter såväl i arbetslivet som i samhällslivet i övrigt.
              En bred utbildning under barn- och ungdomsåren och rika möjligheter
              till ett fortsatt lärande som vuxen är av central betydelse för
              demokratin och för medborgarnas delaktighet i samhället.
            </seg>
          </u>
          <note n="a63a10f6">
            Det förtjänar att påpekas att varje arbetstagare i Sverige sedan
            1975 enligt lagen (1974:981) om arbetstagares rätt till ledighet
            för utbildning har rätt till ledighet från sin anställning för
            att studera.
          </note>
          <u who="lena_hallengren_minister_2002" xml:id="i-2cf425fd686945da-3" n="20a0d42d" prev="i-a3b1fb23a62f22f5-3">
            <seg n="7c5ef099">
              Att all utbildning i det offentliga utbildningsväsendet är avgiftsfri
              för den enskilde medborgaren är en grundläggande princip i svensk
              utbildningspolitik. I kombination med ett väl utbyggt studiestödssystem
              ger detta ekonomiska förutsättningar för studier. Livslångt lärande
              för alla från förskolan till högskolan och i vuxenutbildningen
              är kraftfulla verktyg för jämlikhet och jämställdhet.
            </seg>
            <seg n="0760d7f1">
              Genom den största satsningen inom vuxenutbildningsområdet någonsin
              i Sverige, Kunskapslyftet, fick många människor under fem år en
              unik möjlighet att öka sin kompetens och samtidigt växa med tro
              på sin egen förmåga. Den erfarenhet och den infrastruktur som
              byggts upp i kommunerna tas till vara och vidareutvecklas. Staten
              finansierar årligen ca 46 000 helårsplatser inom den kommunala
              vuxenutbildningen till en kostnad av ca 1,8 miljarder kronor.
              Ansvaret för det livslånga lärandet delas av staten, kommunerna,
              arbetsgivarna och den enskilde. En viktig aspekt är att den enskilde
              ofta gör en stor och avgörande investering genom att avsätta egen
              tid till lärande.
            </seg>
            <seg n="c0b56870">
              En god studiefinansiering är en viktig förutsättning för att
              kunna studera. Vårt studiestödssystem är också mycket generöst
              utformat. Ett förslag till förbättrat studiestöd för äldre har
              utarbetats inom Utbildnings- och kulturdepartementet och remissbehandlas
              för närvarande. Förslaget innebär bland annat att den övre åldersgränsen
              för rätt till studiemedel höjs från 50 till 54 år. Vidare föreslås
              att nedtrappningen av möjligheten att ta studielån inom studiemedelssystemet
              ska påbörjas vid 45 års ålder i stället för som nu vid 41 års
              ålder. Ytterligare en förstärkning av studiestödet föreslås i
              rapporten Ett barntillägg till studerande (Ds 2004:53). Också
              denna remissbehandlas för närvarande. År 2003 infördes ett rekryteringsbidrag
              som används som ett verktyg i kommunernas uppsökande verksamhet
              för att stimulera till studier på grundskole- och gymnasienivå.
            </seg>
            <seg n="4deebb46">
              Antalet studerande med studiemedel på eftergymnasial nivå har
              aldrig varit högre än nu. Studiemedelsreformen år 2001 innehöll
              flera inslag som syftade till att begränsa de studerandes skuldsättning,
              bland annat en höjd bidragsnivå. Trygghetsregler som blir tillämpliga
              om låntagaren får nedsatt betalningsförmåga infördes. Däremot
              slogs också fast att studielån liksom andra skulder ska betalas
              tillbaka.
            </seg>
            <seg n="67ea97f4">
              En utveckling av samverkansformer mellan olika politikområden,
              på såväl nationell som lokal och regional nivå, är av stor betydelse
              för att utveckla stödet för det livslånga lärandet. Uppgifterna
              är olika, men strategin att skapa en sammanhållen välfärdspolitik
              som kommer alla till del är gemensam. När gränsen mellan arbetsliv
              och utbildning suddas ut måste aktörerna inom de olika politikområdena
              ta ansvar, gemensamt med parterna på arbetsmarknaden, för att
              förverkliga det livslånga lärandet.
            </seg>
            <seg n="9dd775cf">
              Utbildningspolitiken och arbetsmarknadspolitiken har två olika
              uppgifter som kompletterar varandra väl. Utbildningen inom ramen
              för det offentliga utbildningssystemet bygger på individens fria
              val och siktar till att långsiktigt tillgodose arbetsmarknadens
              behov av kompetent arbetskraft samt att ge individerna sådana
              kunskaper att de aktivt kan delta i samhällslivet. Arbetsmarknadsutbildningen
              däremot är till för dem som är eller riskerar att bli arbetslösa
              så att de kan svara mot arbetsmarknadens behov inom en snar framtid.
              Då är det arbetsgivarens rekryteringsbehov som står i fokus. Arbetsmarknadsutbildningens
              främsta uppgift är att motverka flaskhalsar så att brist på kompetens
              inte hämmar tillväxten.
            </seg>
            <seg n="5bf6337c">
              EU och andra internationella organisationer, exempelvis OECD,
              arbetar mer och mer med att ta till vara och sprida goda exempel.
              Sverige deltar i och följer med stort intresse arbetet med EU:s
              utbildningsmål för 2010. Detsamma gäller de så kallade Bologna-
              och Köpenhamnsprocesserna. I uppdraget till flertalet arbetsgrupper
              som arbetar med utbildningsfrågor i de internationella organisationerna
              ingår att sprida både goda och mindre lyckade exempel för att
              dela med sig av erfarenheter. Som ett konkret exempel på internationell
              samverkan kan nämnas att Sverige i mars 2005 står som värd för
              den avslutande konferensen inom OECD:s mångåriga projekt Promoting
              adult learning.
            </seg>
          </u>
          <note type="speaker" n="950dcd3d">
            Anf. 103 SOFIA LARSEN (c):
          </note>
          <u who="sofia_larsen_d06afa" xml:id="i-71b43b35949f79e3-0" n="8fef7a8f">
            <seg n="cd8699e2">
              Fru talman! Jag tackar för svaret. Det är ju Margareta Andersson
              som skrivit interpellationen, men hon har inte möjlighet att vara
              med i dag och därför deltar jag i debatten i stället.
            </seg>
            <seg n="4f4c4ccb">
              Att satsa resurser på utbildning är en viktig del i att få i
              gång och skapa tillväxt. Men det är också ett led i att skapa
              livskvalitet för de enskilda människorna. Vi kan se att vi i dag
              ställer allt högre krav på en miniminivå på utbildning och även
              på en vidareutveckling av utbildningen. Och om du ska ut på arbetsmarknaden
              är en gymnasieutbildning ett minimikrav för att över huvud taget
              komma ut i arbetslivet.
            </seg>
            <seg n="16d4f05e">
              En person med låg utbildningsnivå kan många gånger ha svårt att
              hålla sig kvar, eller ens komma in, på arbetsmarknaden. Vi kan
              också se att personer med kort utbildning är de som först blir
              arbetslösa, och det är oftast de som sist blir anställda. Detta
              har vi kunnat se under de konjunktursvackor som varit.
            </seg>
            <seg n="4b151eab">
              Att då ge möjligheter till kompetensutveckling, för livslångt
              lärande och för vuxenutbildning är avgörande för att vi ska kunna
              ha en väl fungerande arbetsmarknad men också för att vi ska kunna
              ha en bra och god tillväxt.
            </seg>
            <seg n="64f1fafa">
              En viktig del i det livslånga lärandet är som jag ser det att
              vi har ett generöst system för ett individuellt kompetenssparande.
              De individuella kompetenskontona ökar den anställdes trygghet
              inför det framtida arbetslivet. Men de ökar också företagens tillgång
              till kompetent arbetskraft och utvecklingen av den.
            </seg>
            <seg n="466fe1db">
              Vi vet att kraven på utbildning inte kommer att minska utan att
              öka hela tiden. De kommer att bli större och större. Ska du ha
              en rimlig chans på arbetsmarknaden ska du först och främst ha
              en grundläggande utbildning och gärna vidareutbildning. Utifrån
              den krävs det att det finns riktig möjlighet till kontinuerlig
              fortbildning. Det gäller ekonomiskt för den enskilde individen
              men också för arbetsgivaren att man har ekonomi, ett studiemedel,
              eller ett individuellt konto för att kunna göra det. Men det behövs
              också en relevant utbildning att kunna gå på.
            </seg>
            <seg n="4cfb905d">
              För mig och mitt parti har det varit grundläggande. Det är viktiga
              frågor att arbeta med. När jag lyssnar till ministerns svar, och
              jag har också läst det, säger hon att hon håller med mig om mycket
              om hur viktigt det är med tillväxt och utbildning. I svaret säger
              hon: En kontinuerlig kompetensutveckling i förvärvsaktiv ålder
              blir alltmer avgörande för att säkra ekonomisk tillväxt, ett högt
              arbetskraftsutbud och en hög sysselsättning.
            </seg>
            <seg n="c84fc736">
              Tyvärr har regeringen inte visat det i sitt arbete utan hänvisar
              bara till gamla delar som man har plockat fram i svaret. Tidigare
              har regeringen varit helt inne på att man ska kunna ha ett individuellt
              kompetenssparande. Det har varit en viktig del. Men i budgeten
              för 2005 har man helt plockat bort alla pengar. Det var 6 miljarder
              som var samlade på hög för att kunna öka löntagares och egenföretagares
              möjlighet till ett individuellt kompetenssparande. Det ska helt
              och hållet skrotas.
            </seg>
            <seg n="1d3d4840">
              Min fråga är: Hur kommer det sig? Hur tänker ministern agera
              framöver? Har man helt lagt det i malpåse? Om man inte har det,
              hur har ministern tänkt att gå vidare och utveckla det och i så
              fall sätta det i sjön?
            </seg>
          </u>
          <note type="speaker" n="1859f8de">
            Anf. 104 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-19" n="20a0d42d">
            <seg n="87b9835b">
              Fru talman! Jag vill inledningsvis säga att det finns så många
              olika delar. I den här debatten tenderar vi att fokusera på just
              utbildningspolitiken. Arbetsmarknadspolitiken, näringspolitiken,
              skattepolitiken och också socialpolitiken är involverade i ett
              livslångt lärande. Det är viktigt att se den helheten.
            </seg>
            <seg n="e87b70b0">
              Det gäller hur det generösa systemet ska se ut för att stimulera
              till ett livslångt lärande. Vi har ett bidragssystem som gör det
              möjligt för vuxna att läsa in grundskola och gymnasium med betydligt
              större bidragsdel än 82 % för att man inte ska skuldsätta sig
              alltför mycket. Det är dessutom skulder som sedan skrivs av efter
              en tid av högskolestudier.
            </seg>
            <seg n="f3586b7d">
              Ett rekryteringsbidrag infördes för inte så länge sedan just
              för att rekrytera dem som står långt från arbetsmarknaden eller
              dem som är eller riskerar att bli arbetslösa. Sofia Larsen sade
              tidigare att det handlar om att vi plockar fram det gamla som
              har funnits. Det kan jag inte riktigt hålla med om med tanke på
              äldrestödet och barntillägget. Det är viktiga insatser för att
              äldre ska ha möjlighet att studera ända till 54 års ålder. Vi
              skjuter också upp avtrappningen från 41 år till 45 år. Det kallar
              jag inte för några gamla förslag. Det är i allra högsta grad nya
              förslag som jag tror kommer att vara väldigt betydelsefulla.
            </seg>
            <seg n="2d4e557c">
              Frågan om individuellt kompetenssparande aktualiseras naturligtvis
              i en sådan här debatt. Det har jag full förståelse för. I teorin
              tycker jag fortfarande att det är en bra idé. Men det har visat
              sig att de praktiska problemen är väl stora för att kunna överbryggas.
            </seg>
            <seg n="f742e73f">
              Det handlar om organisationen. Vem ska bestämma hur de olika
              funktionerna i systemet ska organiseras? Det handlar om kontoförvaltning,
              att godkänna olika utbildningsanordnare och fasta kompetenspremier.
              Kort och gott är tanken att man först ska sätta av pengar. Sedan
              när man utbildar sig kan man få ta ut en så kallad kompetenspremie.
              Men vem ska avgöra vad som är utbildning, vem som utbildar sig
              och vilken omfattning den utbildningen har, om det är heltid eller
              halvtid? Det är frågor som är så pass komplexa att de tar överhanden.
              Det blir helt enkelt en för stor administration.
            </seg>
            <seg n="e937371d">
              Vad vi hittills har satsat på är direkt relaterat till det individuella
              kompetenssparandet. Det handlar om den kompetensstege som man
              nyligen har börjat arbeta med för personal inom vård- och omsorgsyrken.
              Den har verkligen behov av möjlighet till ökad kompetens eftersom
              många har en kort utbildning. Man har avsatt 1 miljard kronor
              för att ge ett lyft i hela den sektorn. Det så kallade äldrestödet
              är på en kvarts miljard. Att ta bort arvs- och gåvoskatten är
              också någonting som har varit viktigt att genomföra. Det har tagit
              resurser från detta.
            </seg>
            <seg n="277aca69">
              Det finns mycket som görs för ett livslångt lärande även om vi
              inte har ett individuellt kompetenssparande. Det är satsningar
              för att hela tiden utveckla och förbättra studiestödssystemet
              för att göra det möjligt för äldre att studera. Men det handlar
              också om att bygga upp en hel infrastruktur för vuxnas lärande
              med så kallade lärcentrum.
            </seg>
            <seg n="00a11938">
              Det gäller att möjliggöra den öppna högskolan med nätuniversitet
              och på andra sätt ge möjlighet att studera på distans. Det är
              ofta en avgörande förutsättning för många äldre att studera. De
              behöver inte ge upp sitt arbete och flytta från vare sig ort eller
              kommun eller lämna sin familj utan kan kombinera studier med det
              liv de i övrigt lever. Där tas det många initiativ även fortsättningsvis.
            </seg>
          </u>
          <note type="speaker" n="7183d7a8">
            Anf. 105 SOFIA LARSEN (c):
          </note>
          <u who="sofia_larsen_d06afa" xml:id="i-71b43b35949f79e3-1" n="8fef7a8f">
            <seg n="126d05c7">
              Fru talman! Det är ganska uppenbart att regeringen inte tar det
              livslånga lärandet på allvar. Först utfärdar man ett löfte om
              att ett individuellt system och ett individuellt sparande ska
              införas. Man säger till och med när propositionen ska komma och
              när detta ska införas helt. Sedan slopar man det och låtsas på
              något sätt som att det aldrig har funnits en tanke från regeringens
              sida att det skulle vara bra eller att det skulle införas. Hur
              kan man skrota ett helt system som ändå var så pass långt gånget
              och så välbehövligt för många människor, företag och arbetsgivare?
            </seg>
            <seg n="9dda039c">
              Lena Hallengren säger här: Vi har ändå gjort så långt att det
              blir individuellt och är en kompetensstege inom vård och omsorg.
              Men det omfattar bara en liten del av dem som arbetar där och
              också en liten del av alla som är ute i arbetslivet. Det går inte
              ens att jämföra med det individuella kompetenssparandet som nu
              diskuteras och har diskuterats.
            </seg>
            <seg n="4a97472c">
              Hur kan man säga att det redan finns alla möjligheter i världen
              för den enskilde för utbildning och utveckling? Vi vet att människor
              blir alltmer rädda för att sätta sig i studieskuldsfällan. Det
              gäller speciellt om man har lämnat ungdomsåren och kanske redan
              varit inne och studerat på högskolan eller universitetet. Det
              finns ingen möjlighet att komma tillbaka och utbilda sig, och
              inte heller någon ekonomisk möjlighet.
            </seg>
            <seg n="e2791bd6">
              Kan Lena Hallengren förklara hur regeringen tänker när man snävar
              in alltmer och när man en gång har lovat en sak och sedan låtsas
              som ingenting? Vi vet att behovet av kvalificerad, välutbildad
              arbetskraft växer i takt med att vi får en alltmer kunskapsbaserad
              ekonomi. Det är en följd av den tekniska utvecklingen, globaliseringen
              och den ökade mångfald vi har inom många områden.
            </seg>
            <seg n="8b5eee27">
              Det är en utveckling som är väldigt positiv. Men då måste vi
              ha system som också är rustade för den utvecklingen, för den globaliseringen
              och för den ökade mångfalden. Samhället ställer också högre krav
              än någonsin på människors kunskap. Man kan räkna med att det tillkommer
              ca 10 % nya arbetstillfällen med krav på höga kvalifikationer
              varje år. Samtidigt försvinner en lika stor andel med enklare
              arbetsinnehåll. Det förutsätter att fler människor får möjlighet
              till kvalificerad grundläggande utbildning och återkommande utbildning
              och fortbildning genom hela livet.
            </seg>
            <seg n="2746e354">
              Vi tycker att det är viktigt att den enskilda människan uppmuntras
              att kunna ta ansvar för sin egen utveckling på arbetsmarknadsområdet.
              Det är tvärtemot vad regeringen säger. Man uppmuntrar hellre till
              mer bidragsberoende och skuldsättning. Vi säger: Här får du en
              möjlighet att vara aktiv och göra ett individuellt val. Du får
              möjligheten att utvecklas och också att utbilda dig och inte sätta
              dig i bidragsberoende återigen.
            </seg>
            <seg n="241a0197">
              Vi förespråkar ett individuellt kompetenssparande där individen
              själv tar ansvar och ges möjlighet att spara för sin egen utbildning
              och utveckling. Det skulle gynna arbetsgivare, samhället och individen.
              Alla skulle tjäna på det. Varför är det så farligt att man har
              det individuella egna ansvaret och också egna möjligheter? Vad
              är det som skrämmer så kring det? Tänker ministern vidta några
              åtgärder för att ekonomiskt uppmuntra människor att ta ett eget
              ansvar för arbete och försörjning? Vilka är i så fall de stegen?
            </seg>
          </u>
          <note type="speaker" n="6df192e1">
            Anf. 106 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-20" n="20a0d42d">
            <seg n="2d6719e0">
              Fru talman! Inledningsvis vill jag ställa en fråga till Sofia
              Larsen. I interpellationen står det att den enskilde inte heller
              uppmuntras att ta ansvar ekonomiskt för sin egen utveckling på
              arbetsmarknadsområdet utan att regeringen uppmuntrar till bidragsberoende
              även på detta område. Det är något som också Sofia Larsen själv
              påtalade här. Det är en intressant signal till alla som är studerande
              i dag att det är ett bidragsberoende.
            </seg>
            <seg n="f3d9d48d">
              Det är snarare så att vi ska fundera över hur vi skapar förutsättningar
              att studera. Man kan också ställa sig frågan, och det tycker jag
              också att Centerpartiet kan göra: Har alla förutsättningar att
              sätta av lika mycket pengar? Det är ingen oväsentlig fråga i sammanhanget
              när individen ska spara.
            </seg>
            <seg n="e947b6f9">
              Sofia Larsen talade sig varm för vilka grupper det är som har
              ett behov av att skaffa sig ny kunskap. Det är människor som kanske
              har funnits i en industri eller inom en verksamhet där mindre
              kvalificerade jobb helt plötsligt ersätts med mer kvalificerade
              jobb. Många har kanske i det sammanhanget en kort tidigare utbildning.
              Det är sannolikt också grupper som inte har de allra högsta lönerna
              i samhället. Det är klart att vi ska fundera över de bästa möjliga
              sätten att ge dem ett stöd i deras kompetensutveckling.
            </seg>
            <seg n="bf691ac1">
              När det gäller kompetensutveckling för att behålla sitt arbete
              hävdar jag bestämt att detta är en del av arbetsmarknadspolitiken
              och att arbetsgivarna har ett mycket stort ansvar. Individen ska
              inte ta det ekonomiska ansvaret för att hålla sig uppdaterad med
              det som är ens arbetsuppgifter.
            </seg>
            <seg n="745aab65">
              Men naturligtvis tar individerna ett ansvar; det vill jag verkligen
              säga. En individ bidrar både med tid och med att under en viss
              tid leva på en lägre nivå än den som lönearbete ger. Individen
              lånar till och med för att finansiera sitt uppehälle under studietiden.
              Så visst tar individen ett ansvar! Det offentliga bidrar med ett
              generöst studiesystem och en del skattelättnader för arbetsgivare
              som satsar på arbetstagarnas kompetensutveckling men också genom
              att tillhandahålla vuxenutbildning och högskola. Där har vi principen
              att inte ha avgifter i vårt utbildningsväsende. Arbetsgivarna
              satsar i sin tur genom att betala för sina arbetstagares vidareutbildning.
            </seg>
            <seg n="d5c93bac">
              Så nog finns det ett delat ansvar, och nog tar individen både
              ett ansvar och en risk! Men här kallas det för bidragsberoende
              när vi i stället väljer att utveckla delar som möjligheten att
              ta del av studiestödssystemet även efter 50 års ålder, upp till
              54, och när vi minskar avtrappningen från 41 till 45. Det är viktiga
              delar som jag inte tycker att vi ska glömma bort. Det är inte
              gammal politik, utan det är nya steg. Jag hoppas att vi kan ta
              ytterligare steg på den vägen och jag hoppas också att Centerpartiet
              kan vara med och driva den politiken, för detta är nog så viktigt.
            </seg>
            <seg n="7b45d3f1">
              Jag vill också tydliggöra att det inte är så att vi känner att
              vi har ett samhälle där alla kan lära allt de vill med de bästa
              förutsättningarna, men vi är på god väg att nå dit. Jag vill gärna
              nämna en siffra i sammanhanget. Den siffra som EU har satt upp
              som riktmärke är att 12 % av den vuxna arbetsföra befolkningen
              ska delta i livslångt lärande år 2010. Sverige är redan på 18,4
              %, och jag hoppas och förutsätter att vi har möjlighet att öka
              den andelen betydligt mer. Det är naturligtvis så som Sofia Larsen
              säger; vi lever i ett kunskapssamhälle där man hela tiden måste
              lära om, lära nytt och lära mer.
            </seg>
            <seg n="814e35ec">
              Men individuellt kompetenssparande är inte bara ett enkelt system
              som säger att var och en sparar och att vi delar på ansvaret,
              utan det handlar om hur en kompetenspremie ska delas ut för att
              inte låsa ett sparande utan för att ge en möjlighet. Vem avgör
              vad som är en utbildning? Vem avgör hur mycket man ska studera
              för att kunna plocka ut sin kompetenspremie? Vilka i samhället
              har råd att sätta av pengar till ett kompetenssparande? Allt detta
              tycker jag är frågor som man bör fundera över och sätta i relation
              till många av de andra insatser som görs. Det handlar inte om
              individuellt kompetenssparande eller ingen satsning över huvud
              taget, utan det handlar om att göra någonting annat.
            </seg>
            <seg n="be239c31">
              Jag menar inte att Kompetensstegen ersätter IKU, utan jag menar
              att en del av de resurser som avsätts för IKS används just till
              grupper som jobbar inom vård och omsorg och som har ett minst
              sagt stort behov av stärkt kompetens.
            </seg>
          </u>
          <note type="speaker" n="18cede0d">
            Anf. 107 SOFIA LARSEN (c):
          </note>
          <u who="sofia_larsen_d06afa" xml:id="i-71b43b35949f79e3-2" n="8fef7a8f">
            <seg n="03e91913">
              Fru talman! Lena Hallengren säger att det finns många frågetecken
              för individuellt kompetenssparande. Det kan det göra. Man kan
              säga att det kan fungera ungefär som det individuella pensionssparandet
              och utveckla det därifrån. Det är viktigt att fundera över det,
              säger hon också. Jamen då ska vi göra det då! När detta var som
              hetast under 2002 och regeringen sade att det minsann skulle sättas
              i gång under 2003 så var alla på gång, både Saco och TCO, och
              ville vara med och formulera och utforma ett system som skulle
              vara hållbart individuellt för varje enskild så att det skulle
              kunna fungera. Det gällde både det enskilda individuella ansvaret
              och den individuella möjligheten. Det är viktigt att komma ihåg
              att både Saco och TCO och många andra var väldigt positiva och
              ville utveckla och arbeta med det här. Men helt plötsligt blev
              det tyst från regeringens sida, och nu har man också plockat bort
              alla pengar. Vart har de tagit vägen? Helt plötsligt är de puts
              väck borta i budgeten, vilket är väldigt lustigt. Regeringen har
              därmed också svikit det tidigare löftet om införandet av den stärkta
              kompetensutvecklingen och det individuella kompetenssparande som
              man har gått ut och diskuterat. Jag tycker att regeringen har
              misskött frågan under många år. De nödvändiga utlovade reformerna
              har gång på gång skjutits på framtiden, och nu säger man att detta
              är svårt och att vi måste diskutera det. Jag välkomnar att vi
              gör det.
            </seg>
            <seg n="0988bc83">
              När det gäller individens ansvar så tar många människor verkligen
              ansvar för sin egen utbildning. Titta bara på alla dessa som studerar
              på universitet och högskola! De har vetskapen om att de år som
              de studerar där inte kommer att ge ekonomi tillbaka, utan att
              de kommer att gå back i slutändan. Men de vill ändå ha möjligheten
              att gå in i ett yrke som de tycker om. Vi måste då också ge möjlighet
              för de enskilda individerna att fortbilda sig och att göra det
              individuellt med sina möjligheter.
            </seg>
          </u>
          <note type="speaker" n="3120539d">
            Anf. 108 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-21" n="20a0d42d">
            <seg n="a01f787c">
              Fru talman! Ambitionerna har jag inte förnekat under något av
              mina inlägg när det gäller ett individuellt kompetenssparande.
              Men jag har redogjort två gånger för svårigheterna med att införa
              ett individuellt kompetenssparande, så det tänker jag inte göra
              ännu en gång.
            </seg>
            <seg n="2d9f4e3f">
              Däremot kanske inte Sofia Larsen hörde min korta redogörelse
              för att pengarna inte på något sätt är borta. Man har i stället
              valt att satsa på Kompetensstegen för personer som arbetar inom
              vård och omsorg en grupp som har stort behov av en stärkt kompetens.
              Det tror jag att vi kan vara överens om. Det handlar också om
              de satsningar som görs för att man ska kunna studera som äldre.
              Det är ju inga svårigheter för dem som är 30, 35 eller 40 att
              studera. Svårigheterna gäller dem som börjar bli äldre och som
              redan har trätt in i den del där studiestödssystemet ska trappas
              av. De kanske till och med har passerat den gräns för när man
              över huvud taget inte får låna längre. Att ge möjlighet att låna
              även efter 50 år, nämligen till 54 år, är ett första steg. Jag
              hoppas att vi kommer att kunna ta fler steg i den riktningen.
            </seg>
            <seg n="86ff5122">
              Det var en bra formulering som Sofia Larsen använde när hon sade
              att många tar ett eget ansvar för sina studier. Jag tycker att
              det är en bättre formulering än att säga att det finns bidragsberoende
              också i detta system. Det handlar ju om att alla delar ansvaret
              individ, arbetsgivare, stat och samhälle. Det ska också fortsätta
              att se ut så, även om systemen kan se ut på många olika sätt.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="4d08b173">
            19 § Svar på interpellation 2004/05:246 om studiefinansiering
            på heltid för unga collegestuderande
          </note>
          <note type="speaker" n="5502d38c">
            Anf. 109 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-22" n="20a0d42d">
            <seg n="82a7e3ac">
              Fru talman! Runar Patriksson har frågat utbildnings- och kulturminister
              Leif Pagrotsky vilka åtgärder han ämnar vidta för att personer
              under 20 år ska kunna bedriva collegeutbildning med en studiefinansiering
              som är likvärdig med den som äldre studerande och studerande inom
              andra skolformer får. Arbetet inom regeringen är så fördelat att
              det är jag som ska svara på interpellationen.
            </seg>
            <seg n="7dba1b3f">
              Riksdagen tog under hösten 2004 beslut om att förbättra gymnasieskolan.
              Regeringens ambition är att gymnasieskolan ska utvecklas så att
              fler elever når de gemensamma målen och därmed får de kunskaper
              som krävs för ett bra liv i arbete och fritid. Fler måste fullfölja
              en gymnasieutbildning. En fullföljd gymnasieutbildning ger de
              förutsättningar som krävs för att påbörja en högre utbildning.
            </seg>
            <seg n="5df805f9">
              Regeringens ambition är att bredda rekryteringen till högre utbildning.
              Mot bakgrund av detta är det viktigt att överbrygga avståndet
              mellan gymnasieskola och högskola. Flera undersökningar visar
              att benägenheten att studera vidare bland grupper med samma formella
              förutsättningar är olika beroende på individens bakgrund.
            </seg>
            <seg n="f9250809">
              Den så kallade collegeutbildningen är ett samarbete mellan högskolan
              och kommunal vuxenutbildning, och är alltså inte en egen utbildningsform.
              Syftet med utbildningen är att stärka deltagarnas formella kompetens
              samt att ge dem tillfälle att pröva på högskolestudier i högskolemiljö.
              Kommunen kan överlåta till till exempel en folkhögskola att genomföra
              vuxenutbildning på gymnasial nivå. Även om kommunen uppdrar åt
              någon annan att genomföra den gymnasiala delen av collegeutbildningen
              är det kommunen som finansierar och är huvudman för denna del.
              Det är kommunernas och högskolornas uppgift att genom aktiva rekryteringsinsatser
              försöka nå ut till individer och grupper som kanske inte annars
              skulle söka sig till högskolan.
            </seg>
            <seg n="88772d5b">
              Målgruppen för collegeutbildningen är personer från studieovana
              miljöer som känner osäkerhet för att ta steget in i högskolan.
              Avsikten är inte primärt att nå dem som just lämnat gymnasieskolan.
              Enligt uppgifter från Centrala studiestödsnämnden (CSN) är det
              ytterst få deltagare som är under 20 år i collegeutbildningen.
              Det är viktigt att collegeutbildningen inte skapar en orättvis
              genväg in i högskolan för personer som inte behöver utbildningen.
            </seg>
            <seg n="906198ae">
              Skillnaden mellan collegeutbildningen och basårsutbildningen
              är bland annat att basårsutbildningen drivs i högskolans regi
              och vänder sig till personer som behöver läsa in den särskilda
              behörigheten till en specifik utbildning. Det kan till exempel
              röra sig om personer som valt fel program på gymnasiet. Deltagarna
              antas till basåret och efterföljande högskoleutbildning samtidigt.
              Collegeutbildningen är mer generell och ger deltagarna möjlighet
              att läsa in den grundläggande behörigheten. Målgruppen är som
              nämnts personer från studieovana miljöer där avståndet till högskolan
              kan kännas stort. I collegeutbildningen kan dessutom en annan
              pedagogik tas till vara genom de erfarenheter som finns inom vuxenutbildningen
              och folkbildningen.
            </seg>
            <seg n="85602e3f">
              Vilka studiestödsbestämmelser som ska tillämpas beror på utbildningens
              nivå och på den studerandes ålder. Till studerande som läser vid
              eftergymnasiala utbildningar, det vill säga utbildningar som fordrar
              att de studerande för att antas till utbildningen har ett slutbetyg
              från en treårig utbildning i gymnasieskolan eller motsvarande,
              kan studiemedel lämnas utan en nedre åldersgräns. Detta gäller
              för basårsutbildningen. Däremot kan studerande som läser på gymnasial
              nivå bara få studiemedel från och med det andra kalenderhalvåret
              det år han eller hon fyller 20 år. Före 20 års ålder kan i stället
              studiehjälp lämnas för studier på gymnasial nivå. Gränsdragningen
              mellan studiehjälp, det vill säga 950 kr i månaden, och studiemedel,
              som är ungefär 7 000 kr i månaden, vid gymnasiala studier syftar
              till att förebygga avhopp från gymnasieskolan. Det är heller inte
              rimligt att unga studerande skuldsätter sig i samband med sin
              gymnasiala utbildning. Att sänka åldersgränsen för rätt till studiemedel
              på gymnasial nivå skulle därför skapa felaktiga incitament.
            </seg>
            <seg n="07d12210">
              Studiemedel får lämnas för varje vecka då den studerande bedriver
              studier på minst halvtid. Studiehjälp lämnas däremot i huvudsak
              bara för heltidsstudier i enlighet med gymnasieskolans utformning.
            </seg>
            <seg n="e9d6f898">
              När collegeutbildningen infördes var avsikten att deltagarna
              skulle få studiestöd enligt gällande bestämmelser både för den
              gymnasiala delen och för högskoledelen. Det är nu inte aktuellt
              med förändringar i denna del. Jag är inte heller beredd att nu
              föreslå några förändringar av bestämmelserna om studiernas omfattning
              i studiehjälpssystemet eftersom detta stöd är så starkt förknippat
              med gymnasieskolan. Däremot ska hela frågan om collegeutbildning
              ses över 2006.
            </seg>
          </u>
          <note type="speaker" n="b045b692">
            Anf. 110 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-b58e77888de5f9e6-0" n="dd4f57fa">
            <seg n="88afe209">
              Fru talman! Tack, minister Hallengren, för ett ganska genomarbetat
              och långt svar. Jag hade dock hoppats att det skulle vara mycket
              kortare. Det låter kanske konstigt, fru talman, att, när man får
              ett långt och ordentligt svar, säga till ministern att jag hade
              hoppas att det skulle vara kortare och att det bara skulle stå:
              Ja, interpellanten har rätt. Här har vi gjort ett fel.
            </seg>
            <seg n="905a7920">
              Men vi får väl uppleva den dagen i det här huset då regeringen
              vågar säga att man har gjort ett misstag i ett bra beslut. Här
              har man missat en åldersgrupp på två årsklasser. Vi skulle naturligtvis
              ha gett dem samma möjligheter som andra studerande.
            </seg>
            <seg n="8b8d7946">
              Är man 18 år, fru talman, är man väl myndig i det här landet?
              Då kan man väl själv bestämma hur man vill ha det?
            </seg>
            <seg n="d872a6fd">
              Anledningen till min interpellation är att mitt hjärta klappar
              för folkhögskolorna. Jag tror att jag vågar påstå att jag, efter
              2728 år i katedern i klassrummen, har kunskap om ungdomar som
              studerar. Jag har också kunskap om Folkpartiets skolpolitik. Jag
              kan garantera ministern att om det vore en folkpartistisk skolminister
              skulle detta ändras på dagen.
            </seg>
            <seg n="afcb974f">
              Eftersom jag egentligen inte jobbar med skolfrågorna i riksdagen
              men ändå är skolman har jag i dag diskuterat med Folkpartiets
              företrädare på utbildningsområdet. Det är helt obegripligt att
              man inte kan ändra en sådan här enkel liten sak och ge möjligheter
              att skaffa sig en ekonomi. Vi vet ju alla hur det är de där åren
              i gymnasiet. Jag har haft två gymnasieklasser på besök i dag som
              jag har guidat runt i huset. Man vet ju hur det är. Några i klasserna
              har inte studiemotivation fullt ut till dess att de går ut gymnasiet.
              Det fattas kanske något betyg när de går ut. Men insikten om att
              nu vill de komplettera kommer fort som bara den. De vill in på
              en högskola eller universitet och läsa vidare. Även Socialdemokraternas
              skolföreträdare måste väl tycka att detta är bra.
            </seg>
            <seg n="1f7c3b60">
              Det finns möjligheter att genom ett enkelt beslut i regeringen
              säga att det som gäller för dem som är över 20 år också ska gälla
              för studerande mellan 18 och 20 år. De kan kanske påbörja en kurs
              på högskolan med de betyg de redan har, men de kompletterar till
              exempel på folkhögskolan i Molkom, som jag besökte. Jag blev alldeles
              förfärad när jag såg de möjligheter många ungdomar i den här åldern
              hade att få den här hjälpen.
            </seg>
            <seg n="1a4c7ccb">
              Ministern skriver också i svaret att Centrala studiestödsnämnden
              säger att det inte handlar om så många. Varför i all världen då
              inte göra en så enkel grej och gå upp i talarstolen och titta
              på mig som interpellant och säga: Runar Patriksson, vi har kommit
              på att det är en mycket enkel grej att ändra på detta så att det
              blir lika?
            </seg>
            <seg n="326ab04e">
              Man hör alltid skolelever säga att det ska vara rättvist, magistern
              eller fröken. Tänk på det! Försök att fatta ett enkelt beslut
              i regeringen så att den här frågan blir rättvis!
            </seg>
          </u>
          <note type="speaker" n="aefed5da">
            Anf. 111 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-23" n="20a0d42d">
            <seg n="4d047262">
              Fru talman! Även om det inte var ett så kort svar hade kanske
              Runar Patriksson verkligen kunnat läsa igenom svaret och ta del
              av allt det som beskriver svårigheter med att göra en liten enkel
              ändring, att byta ett ord mot ett annat eller en punkt mot ett
              kommatecken. Vi vet alla att orden har väldigt stor betydelse
              i politiken. Det är inte riktigt så enkelt. Det som Runar Patriksson
              i grund och botten föreslår är egentligen att vi ska sänka åldersgränsen
              inom hela vuxenutbildningen. Det betyder att man redan från 18
              års ålder ska kunna få studiemedel, inte studiehjälp på 950 kr.
              Det innebär att man ska kunna skuldsätta sig och få betydligt
              mycket mer i månaden än vad man fick innan sommarlovet när man
              gick på gymnasieskolan.
            </seg>
            <seg n="4f0bb6b3">
              Det finns tre stora frågetecken med den typen av reform, och
              det är verkligen en reform som Runar Patriksson talar om.
            </seg>
            <seg n="5c524e7a">
              För det första handlar det om de incitament som man skickar till
              dem som går på gymnasiet. De får veta att om man struntar lite
              i gymnasieskolan nu kan man faktiskt läsa in det på komvux, och
              dessutom får man 7 000 kr i månaden. Jag tycker att det incitamentet
              vore olyckligt.
            </seg>
            <seg n="a1040f2f">
              Det andra är att det kan leda till att vi låter en ung generation
              skuldsätta sig för det som vi menar borde vara en avgiftsfri gymnasieskola.
            </seg>
            <seg n="fcd4c18e">
              Det tredje är kostnaden för hela den reformen och vad det skulle
              innebära för studiestödssystemet.
            </seg>
            <seg n="a02b31fd">
              Jag uppfattar inte att interpellationen huvudsakligen handlar
              om folkbildningen, även om vi kan diskutera det också. Här handlar
              det om skillnaden mellan basår och collegeutbildning, Runar Patriksson.
              Jag har själv fått gräva ordentligt i frågan för att förstå skillnaden.
              Jag vill naturligtvis veta om det ligger någonting i det som Folkpartiet
              här föreslår eller om det finns goda skäl till att systemet ser
              ut som det gör, och jag finner att det finns goda skäl till att
              systemet ser ut som det gör.
            </seg>
            <seg n="103a9a9c">
              Basåret innebär att man redan har en gymnasieutbildning men man
              valde fel program och saknar den särskilda behörigheten. Man antas
              samtidigt till en utbildning på högskolan.
            </seg>
            <seg n="41986995">
              Egentligen är collegeutbildning kanske ett felaktigt ord och
              en felaktig benämning. Det handlar om möjligheterna att läsa 20
              poäng, det vill säga ett halvår, på vuxenutbildning och läsa en
              särskild introducerande högskoleutbildning på 20 poäng. För den
              introducerande högskoleutbildningen får man naturligtvis studiemedel
              precis som alla andra, men för den del som är en gymnasial vuxenutbildning,
              där man kompletterar därför man saknar behörighet i grundläggande
              kärnämnen, gäller samma villkor för som alla andra gymnasiestuderande.
              Om vi skulle ändra på det och säga att man ska kunna få studiestöd
              i stället gör vi inte bara det möjligt för de 8 studenter av 500
              som för tillfället är under 20 år, utan för alla de andra som
              är över 25, vilket är en stor majoritet, tar vi bort möjligheten
              att få den stora delen. De har nämligen 82 % i bidrag. Det är
              det som gäller inom kommunal och gymnasial vuxenutbildning. Man
              får 82 % i bidrag och bara 18 % i lån som vuxen. Om vi talar om
              att för collegeutbildning är det nu helt plötsligt så att man
              får studielån och studiebidrag, det vill säga 7 000 månaden och
              34 % i bidrag, innebär det att vi hjälper en grupp men en annan
              grupp får det svårare, nämligen de som är äldre. De har faktiskt
              lämnat gymnasieskolan för flera år sedan.
            </seg>
            <seg n="a1a1f067">
              Det är ett dilemma att basåret är en egen utbildningsform, men
              det är inte collegeutbildningen. Det är en blandning och ett möte
              däremellan.
            </seg>
            <seg n="d5bc9955">
              Låt mig försöka avsluta detta lite grann. Om kommunen valde att
              säga att på hösten läser man vuxenutbildningsdelen som man ska
              komplettera och på våren får man läsa den introducerande utbildningen
              på högskolan för att nosa på vad högskolan innebär, skulle det
              inte alls verka lika märkligt när det gäller ersättningen till
              den enskilde även om man är under 20 år.
            </seg>
          </u>
          <note type="speaker" n="07623a2e">
            Anf. 112 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-b58e77888de5f9e6-1" n="dd4f57fa">
            <seg n="e2cf0102">
              Fru talman! Jag var inte ledsen därför att svaret var så långt
              att jag inte hade läst det. Jag har också grävt noga i det här.
              Jag är tacksam för svaret. Jag har fått mycket lärdom av svaret
              från ministern. Jag har lärt mig att det inte är nödvändigt att
              göra en så enkel sak så krånglig. Det är kraft i svaret från ministern.
              Jag förstår att min interpellation har gjort att det har varit
              diskussioner om vad det innebär.
            </seg>
            <seg n="9fd5fb04">
              Och det är fullständigt klart, även efter det här svaret, att
              det här finns problematik mellan de kommunala utbildningarna.
              Jag besökte en annan folkhögskola för ett par tre år sedan då
              vi hade svuxa, komvux och alla tänkbara saker, som regeringen
              det är ju samma regering till min stora glädje nu har ändrat på.
              Det är också det interpellationen i dag handlar om, fru talman:
              Ta ett steg till, och ta hand om dessa ungdomar!
            </seg>
            <seg n="0736ba8b">
              Vi behöver inte hålla på och prata om dem över 25 år, för då
              har man varit ute i arbetslivet ett tag. Något har kanske gått
              snett så att man känner att man vill komplettera. Dem ska vi vara
              rädda om, och den möjligheten ska finnas! Men vad handlar det
              om nu? Jo, gymnasieungdomar som inte är nöjda med sitt resultat
              och som mellan 18 och 20 års ålder vill komplettera och ha möjlighet
              att kanske få ta CSN-lån eller få andra möjligheter att finansiera
              sin utbildning. Och möjligheterna ska vara lika oavsett om man
              väljer en kommunal vuxenutbildning, en folkhögskola, universitetet
              eller något annat.
            </seg>
            <seg n="b2de8dcb">
              Det är så invecklat, det svar som jag får av ministern, så jag
              tror inte ens ministern själv förstår hur komplicerat det är ute
              i skolvärlden. Eleverna sitter bredvid varandra på olika villkor.
              Jag återkommer till mitt uttalande. Om man sitter i katedern och
              säger: Nu ska vi göra så här! till klassens elever så får man
              ofta svar av någon om man inte har tänkt sig för. Men det här
              är orättvist! säger barnen eller eleverna i skolan. Jag vet inte
              om ministern, som är lärare, har suttit i katedern. Man måste
              tänka sig för om man är lärare, så att man inte lägger fram ett
              förslag som är orättvist till eleverna.
            </seg>
            <seg n="ff8dde64">
              När jag besökte den andra folkhögskolan för ett par tre år sedan
              hade någon arbetsmarknadsutbildning, någon hade svuxa och någon
              hade någonting annat. Jag kommer ihåg att det var fem olika betalnings-
              och bidragsmöjligheter i samma klass i en vuxenutbildning. Men
              det var en annan ålder på dem. Nu pratar vi om pojkar och flickor
              mellan 18 och 20 år som vill komma ut i arbetslivet så fort som
              möjligt med en ordentlig utbildning. Deras möjligheter i dag är
              så komplicerade och krångliga.
            </seg>
            <seg n="20899a5d">
              Nu har ju den här regeringen skapat collegemöjligheten. Varje
              gång avslutar minister Lena med att säga: Vi ska se över det här
              2006. Någonting är fel.
            </seg>
            <seg n="ee687e9b">
              Säg det redan nu i dag i interpellationsdebatten: Jag ska gå
              hem till mitt departement och se över det här! Det här är någonting
              som vi kan göra någonting åt snabbt och bestämt genom att lägga
              fram en ny proposition som innebär att pojkar och flickor mellan
              18 och 20 år får samma villkor och möjligheter att komplettera
              sina studier, så att de kommer ut i arbetslivet, i jobbarlinjen,
              fru talman, så fort som möjligt. Det är den korta, enkla, lilla
              intentionen med min interpellation, med en hälsning från Molkoms
              folkhögskola som samarbetar med universitetet i Karlstad.
            </seg>
          </u>
          <note type="speaker" n="417245e9">
            Anf. 113 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-24" n="20a0d42d">
            <seg n="8f5556e2">
              Fru talman! Låt mig inleda med att säga att det inte alls är
              ett särskilt rörigt system som gör att man sitter bredvid varandra
              i skolbänken i den mån de finns kvar med olika ersättningssystem.
              Den som läser en grundläggande vuxenutbildning får 82 % i bidrag
              och 18 % i lån. Man kan också få ett rekryteringsbidrag eftersom
              man sannolikt kanske står långt ifrån utbildning och riskerar
              att bli arbetslös. I den gymnasiala vuxenutbildningen får man
              också 82 % i bidrag, vilket innebär att man genom hela vuxenutbildningen
              kan säga att man får 82 % i bidrag och 18 % i lån. Efter tid i
              högskola kan också dessa skrivas av. Inom högskolan råder ett
              annat system, nämligen 34 % i bidrag och mer i lån.
            </seg>
            <seg n="217ab31a">
              Collegeutbildning är en mötesplats, helt enkelt ett möte mellan
              vuxenutbildning och högskola. Collegeutbildning har inte varit
              ett sätt att se till att man går från gymnasieskolan in i collegeutbildning,
              utan man ska rekrytera de grupper som har ett behov av att sänka
              tröskeln till högskolan.
            </seg>
            <seg n="41c239c1">
              Jag tycker att vi ska vara vaksamma här jag tycker att Runar
              Patriksson i viss mån kom undan den frågan: Vad är det för incitament
              och signaler vi skickar till gymnasieelever om systemet innebär
              att de först har 950 kr i månaden, men efter sommaren efter årskurs
              3 i gymnasiet kan man komplettera på gymnasial nivå och får plötsligt
              7 000 kr i månaden? Inte nog med att man får en hög inkomst man
              skuldsätter sig också ganska rejält redan för kanske ett års studier.
              Jag vill inte ge det incitamentet. Jag menar att det inte är rätt
              att unga människor skuldsätter sig. Basåret är ju däremot en del
              av högskolans verksamhet, och därför råder högskolans studiestödssystem.
              Vi har alltså ett för vuxenutbildning och ett för högskolan, och
              att möjliggöra det flexibla arbetssättet mellan dessa utbildningsformer
              är syftet med collegeutbildningen.
            </seg>
            <seg n="5b3fd6af">
              När det sedan handlar om att utvärdera så tror jag inte att jag
              har nämnt det så många gånger. Jag avslutade mitt allra första
              svar här med det. Om detta introducerades 2003 så är det väl inte
              helt orimligt att vi utvärderar 2006. Jag kan naturligtvis inte
              säga vad den utvärderingen kommer att komma fram till, men det
              är väl rimligt att en modell som hittills 1 300 personer har genomgått
              ändå bör utvärderas. Men därmed är inte sagt vare sig att den
              i stora stycken är fel eller något om vad som kommer att hända
              med collegeutbildningen framöver.
            </seg>
            <seg n="fd3e8c31">
              Jag vill avslutningsvis upprepa att det kanske är olyckligt att
              det heter collegeutbildning, därför att det är ju ett möte mellan
              två utbildningsformer. Att förändra strukturen grundläggande och
              säga att man redan från 18 års ålder får studiemedel när man läser
              på komvux och vuxenutbildning är jag inte beredd att göra därför
              att det skapar fel incitament till dem som är unga. Vi försöker
              snarare hitta sätt att minska konkurrenskompletteringarna och
              att få unga människor att faktiskt direkt efter gymnasiet gå ett
              fjärde år på komvux. Vi försöker snarare hitta sätt att öka direktövergången
              från gymnasieskola till högskola och att öka de olika intagningsmöjligheterna,
              det vill säga antagningssätten. Man ska alltså komma in på många
              olika sätt, till exempel genom högskoleprov, genom särskilt urval
              och många andra delar. Vi försöker snarare få gymnasieeleverna
              att känna att man snabbare går till högskolan och ser collegeutbildningen
              som ett sätt att fånga upp dem som kanske har kommit en bit från
              utbildningsväsendet och som tycker att det dessutom är en väldigt
              hög tröskel till högskolan.
            </seg>
          </u>
          <note type="speaker" n="c721d113">
            Anf. 114 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-b58e77888de5f9e6-2" n="dd4f57fa">
            <seg n="404a9dca">
              Fru talman! Än en gång kan vi bara konstatera att det är många
              krångelvägar fram och tillbaka. Det är kommunal vuxenutbildning,
              det är basårsutbildning, vi startade collegeutbildningen och vi
              har folkhögskolorna, och alla de här olika formerna har man möjlighet
              att välja. Men pengar måste man ha för att leva, även när man
              är 1820 år, och det gäller just den lilla problematiken.
            </seg>
            <seg n="9851fe3b">
              Det kan möjligtvis vara så, fru talman, att ministern har rätt.
              Collegefrågan kanske är fel. Kanske collegestudiemöjligheten,
              som regeringen tog beslut om ska finnas, är fel. Någonting här
              glappar.
            </seg>
            <seg n="9b277f68">
              Det gäller inte bara Molkoms folkhögskola. Efter att jag skrev
              interpellationen har jag blivit uppringd av många som jobbar med
              den här frågan och anser att det är orättvist, att det inte fungerar
              där ute och att högskolors basutbildningar och collegeutbildningar
              på folkhögskolorna eller andra institutioner inom kommunerna har
              problem och har elever som sitter i kläm. De har ramlat mellan
              stolarna och kommer därför inte i gång med sina studier på ett
              lättsamt vis.
            </seg>
            <seg n="f8492f5b">
              Då finns det en möjlighet i den interpellation som jag har skrivit.
              Jag uppmanar regeringen och ministern, som har de här frågorna
              på sin lott: Ta detta till omprövning, kanske före 2006! Även
              i svaret står det ju tydligt på slutet att man förstår att man
              måste ompröva detta 2006, och det tycker jag är helt riktigt.
              Men varför inte göra det ändå tidigare och ta reda på att de här
              ungdomarna de är ju inte så många, som det står i ministerns svar
              kommer rätt? Jag tycker att inte en enda en får missas som vill
              studera i stället för att gå på någon annan form av bidrag.
            </seg>
          </u>
          <note type="speaker" n="b7137bbf">
            Anf. 115 Statsrådet LENA HALLENGREN (s):
          </note>
          <u who="lena_hallengren_minister_2002" xml:id="i-3d44fae816a2ec51-25" n="20a0d42d">
            <seg n="ba0dcb21">
              Fru talman! Låt mig kort avsluta med att säga att samma villkor
              gäller för alla som har gymnasiebehörighet. Men har du inte gymnasiebehörighet
              och inte har fyllt 20 år gäller särskilda regler, nämligen att
              du får fortsätta studera med studiehjälp inom gymnasial vuxenutbildning.
            </seg>
            <seg n="105d5ac3">
              Jag tror att det vore fel väg att gå att säga att det är vuxenutbildningen
              som ska möta dessa elever. Jag tror att vi på olika sätt måste
              arbeta vidare med incitamenten i gymnasieskolan. Där ska eleverna
              få den hjälp och det stöd de behöver. Där får man jobba vidare
              med så kallad lärlingsutbildning och med att utveckla och kvalitetssäkra
              det individuella programmet för att på olika sätt se till att
              eleverna i stort sett uteslutande lämnar gymnasieskolan med den
              behörighet som krävs för vidare studier.
            </seg>
            <seg n="de76d79e">
              Vuxenutbildningen är, som Runar Patriksson tidigare sade, till
              för dem som kanske inte i den åldern riktigt känner för att plugga.
              Då får det oftast gå en tid. Man kanske får jobba eller hitta
              på en annan sysselsättning under några år, och då passerar man
              ofta gränsen 20 år innan man återvänder till vuxenutbildning.
            </seg>
            <seg n="5f8641a3">
              Det gäller att jobba i gymnasieskolan för att få så många som
              möjligt att inte alls känna att vuxenutbildning är det fjärde
              året efter gymnasieskolan, vilket vi tidigare faktiskt har haft
              ett stort problem med.
            </seg>
            <seg n="ebbb77a8">
              Collegeutbildningen får utvärderas. Jag är inte beredd att säga
              att det är fel med collegeutbildning. Men jag säger att benämningen
              collegeutbildning kan vara olycklig. Det kan låta som en egen
              utbildningsform snarare än ett samarbete mellan två andra utbildningsformer.
            </seg>
          </u>
          <note n="daf1913e">
            Överläggningen var härmed avslutad.
          </note>
          <note n="9ed7c39f">
            20 § Hänvisning av ärende till utskott
          </note>
          <note n="5fe5fa5c">
            Föredrogs och hänvisades
          </note>
          <note n="b59281bb">
            21 § Förnyad bordläggning
          </note>
          <note n="f2ea6ca8">
            Föredrogs och bordlades åter
          </note>
          <note n="697e53fa">
            22 § Bordläggning
          </note>
          <note n="60169e1f">
            Anmäldes och bordlades
          </note>
          <note n="22ba2443">
            23 § Anmälan om interpellationer
          </note>
          <note n="aa31639f">
            Anmäldes att följande interpellationer framställts
          </note>
          <note n="d64c828a">
            den 17 januari
          </note>
          <note n="c14fcd1e">
            Mariam Osman Sherifay
          </note>
          <note n="fab7590a">
            Runar Patriksson
          </note>
          <note n="362f0e18">
            Kenneth Johansson
          </note>
          <note n="a74c8c02">
            den 18 januari
          </note>
          <note n="6c6ea4c1">
            Harald Nordlund
          </note>
          <note n="6c6ea4c1">
            Harald Nordlund
          </note>
          <note n="ee277ea0">
            Mikael Oscarsson
          </note>
          <note n="bb9426e7">
            Interpellationerna redovisas i bilaga som fogats till riksdagens
            snabbprotokoll tisdagen den 25 januari.
          </note>
          <note n="4c14a071">
            24 § Anmälan om frågor för skriftliga svar
          </note>
          <note n="168dae55">
            Anmäldes att följande frågor för skriftliga svar framställts
          </note>
          <note n="d64c828a">
            den 17 januari
          </note>
          <note n="4a8ec4be">
            Åsa Domeij
          </note>
          <note n="b164c475">
            Maria Larsson
          </note>
          <note n="02592078">
            Rolf Gunnarsson
          </note>
          <note n="a74c8c02">
            den 18 januari
          </note>
          <note n="e65be479">
            Ulrik Lindgren
          </note>
          <note n="9575fadf">
            Lars-Ivar Ericson
          </note>
          <note n="9575fadf">
            Lars-Ivar Ericson
          </note>
          <note n="9575fadf">
            Lars-Ivar Ericson
          </note>
          <note n="290521a3">
            Anders G Högmark
          </note>
          <note n="53a7e490">
            Gudrun Schyman
          </note>
          <note n="ad54af9c">
            Nina Lundström
          </note>
          <note n="98eede9b">
            Helena Bargholtz
          </note>
          <note n="d4d4e1c6">
            Frågorna redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note n="682d22bd">
            25 § Anmälan om skriftliga svar på frågor
          </note>
          <note n="10a66cb6">
            Anmäldes att skriftliga svar på följande frågor inkommit
          </note>
          <note n="a74c8c02">
            den 18 januari
          </note>
          <note n="12b12b9c">
            Johan Linander
          </note>
          <note n="0061b43c">
            Mona Jönsson
          </note>
          <note n="eb6ded00">
            Veronica Palm
          </note>
          <note n="ca1970a4">
            Svaren redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note n="6fc16feb">
            26 § Kammaren åtskildes kl. 21.11.
          </note>
          <note n="580e4cbe">
            /Monica Gustafson
          </note>
        </div>
      </body>
    </text>
  </TEI>
</teiCorpus>
