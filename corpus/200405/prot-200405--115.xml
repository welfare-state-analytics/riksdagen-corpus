<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--115</head>
          <docDate when="2004-04-29">2004-04-29</docDate>
        </div>
      </front>
      <body>
        <div>
          <note n="bb880225">
            ﻿
          </note>
          <note n="8579deca">
            Riksdagens protokoll
          </note>
          <note n="ea7844ae">
            2004/05:115
          </note>
          <note type="date" n="41da0e07">
            Fredagen den 29 april
          </note>
          <note n="c8d6446e">
            Kl. 09:00 - 14:54
          </note>
          <note n="91a0ba4b">
            1 § Återtagande av plats i riksdagen
          </note>
          <note n="2e818f4a">
            Förste vice talmannen meddelade att Gunnar Sandberg (s) skulle
            återta sin plats i riksdagen från och med den 1 maj varigenom
            uppdraget som ersättare skulle upphöra för Stefan Wikén.
          </note>
          <note n="6a0d1145">
            2 § Debatt om EU:s framtid
          </note>
          <note n="b51a2cfc">
            Partiledardebatt
          </note>
          <note type="speaker" n="16ce65c1">
            Anf. 1 Statsminister GÖRAN PERSSON (s):
          </note>
          <u who="goran_persson_statsministe" xml:id="i-a30e867d84ea4fdb-0" n="58625cc9">
            <seg n="84d42c7d">
              Herr talman! I helgen är det ett år sedan EU utvidgades med tio
              nya länder. Utvidgningen är en av vår tids riktigt stora framgångar.
              Den har vi samfällt applåderat i vår kammare. Med utvidgningen
              kunde vi bryta uppdelningen av Europa i öst och väst och bygga
              demokratin starkare. Med utvidgningen ökar möjligheterna att värna
              fred, säkerhet och trygghet i vår del av världen. Med utvidgningen
              skapas nya förutsättningar för tillväxt och utveckling och en
              rättvisare fördelning av välståndet.
            </seg>
            <seg n="8f7de1d6">
              I många länder hägrar drömmen om att en dag få tillhöra den europeiska
              gemenskapen i länder med kriget i färskt minne som Makedonien,
              Serbien och Bosnien; i Ukraina, där ett av den orange revolutionens
              mål är ett närmande till Europa; i Turkiet, där drömmen om ett
              EU-medlemskap driver på ansträngningarna för demokratisering och
              stärkt rättssäkerhet.
            </seg>
            <seg n="3549a9ef">
              Utvidgningen är inte färdig. Men de regelverk och beslutsformer
              vi använder i dagens EU är anpassade för den gamla unionen med
              15 medlemmar. Ska samarbetet växa måste också dess former förändras.
              Därför diskuterar vi ett nytt fördrag, men tyvärr ofta utan den
              optimism som präglat debatten om utvidgningen.
            </seg>
            <seg n="97661896">
              Vi behöver ett nytt fördrag. Utan det sätter vi en broms både
              för EU:s fortsatta utvidgning och för vår egen utveckling. Vi
              får en union som står och stampar, en union som förblir omodern.
            </seg>
            <seg n="e4ce8417">
              Regeringen anser att det förslag till nytt fördrag som nu finns
              i stort sett är bra. Det uppfyller de krav man kan ställa för
              ett effektivt beslutsfattande i en växande union. Det förändrar
              inte EU:s arbetssätt eller maktfördelning i grunden, men det ger
              möjligheter att fatta beslut som verkar över gränserna på områden
              där nationella beslut inte räcker till. Vi väljer att samarbeta
              över gränserna. EU ska fungera bra, kunna agera kraftfullt, ha
              tydlig ansvarsfördelning och god insyn samt använda resurserna
              väl. Bara så får vi full utdelning av samarbetet.
            </seg>
            <seg n="4d4d5d55">
              Världen förändras. Europa förändras. Sverige förändras. De globala
              utmaningarna skiftar karaktär. EU måste vara anpassningsbart och
              modernt inom de ramar som medlemsländerna har satt. Förslaget
              till nytt fördrag skapar goda förutsättningar för detta.
            </seg>
            <seg n="081893c8">
              Herr talman! Låt mig peka på fem viktiga punkter i EU:s nya konstitutionella
              fördrag.
            </seg>
            <seg n="be0cf685">
              Den första har jag redan varit inne på: EU kan fortsätta att
              växa. Vi vill kunna välkomna fler nya medlemmar. EU:s själva grundtanke
              är att gränsöverskridande samarbete stärker fred och demokrati
              i Europa. Nu står Rumänien och Bulgarien på tur. Nicefördraget
              lägger grunden för att de ska kunna välkomnas 2007. Men ett EU
              med fler än 27 medlemsländer ställer krav på bättre samarbetsformer
              om beslutsfattandet ska fungera. Detta finns i förslaget till
              nytt fördrag. Inget nytt fördrag betyder i klartext ingen fungerande
              utvidgning.
            </seg>
            <seg n="e18fc1a2">
              Gränserna för samarbetet ska bli tydligare. Det är det andra
              motivet för det nya fördraget. Poängen med EU är att det fungerar
              effektivt på områden där vi vill agera gemensamt som i kampen
              mot miljöhot, människohandel eller narkotikasmuggling. Med det
              nya fördraget blir beslutsformerna mer begripliga och beslutsfattandet
              med kvalificerad majoritet ökar. Gränserna för samarbetet förtydligas.
              Fördraget slår fast att det är medlemsländerna som bestämmer hur
              mycket makt EU ska ha. Kravet på enhällighet för beslut på bland
              annat skatteområdet och inom utrikes- och säkerhetspolitiken bekräftas.
              Det nya fördraget gör därmed tydligt vad EU ska ägna sig åt och
              hur samt vad EU inte ska ägna sig åt.
            </seg>
            <seg n="e4d98e2b">
              Det tredje motivet är att öppenheten och demokratin ökar med
              det nya fördraget. Av många uppfattas EU som något avlägset och
              slutet. Bristen på öppenhet har med rätta kunnat kritiseras. Det
              nya fördraget innebär ett trendbrott. Offentlighetsprincipen utvidgas
              till alla institutioner. Tillgången till EU-handlingar ökar. Möten
              i ministerråden öppnas för allmän insyn när lagförslag debatteras
              och antas. Kravet på kommissionen att samråda med det civila samhället
              kring lagförslag fördragsfästs. Öppenheten vinner på det nya fördraget,
              och därmed vinner också demokratin.
            </seg>
            <seg n="3425d4d9">
              Det fjärde motivet är att de nationella parlamentens roll stärks.
              Vår demokratis hjärta finns här, i Sveriges riksdag. Med det nya
              fördraget får våra folkvalda ett ökat ansvar för att beslut tas
              på rätt nivå. Ingen lag kommer att stiftas i EU utan att den granskats
              av Sveriges riksdag och andra nationella parlament. Om en tredjedel
              av parlamenten motsätter sig ett förslag ska det omprövas. Också
              de nationella folkvalda i Europaparlamentet får en större roll
              i EU:s lagstiftningsarbete.
            </seg>
            <seg n="b6a5c3ef">
              Det femte motivet är att det blir lättare att se vad EU gör.
              Alla har rätt att veta vad EU bestämmer om, men att gå till källorna
              har inte varit så lätt med nuvarande ordning. Med det nya fördraget
              går EU från flera olika grunddokument till en sammanhållen och
              överskådlig fördragstext. EU:s medborgare får ett dokument, stort
              som en pocketbok, där det tydligt framgår vad EU ska besluta om
              och hur. Fler kan vara med i diskussionen om vad EU gör eller
              borde göra bättre, och det är en demokratisk vinst i sig.
            </seg>
            <seg n="cb3e5150">
              Herr talman! Ett bra förslag har nu arbetats fram under idogt
              internationellt samarbete. Sverige har påverkat processen. En
              proposition lämnas till riksdagen i höst. Målet är att riksdagen
              ska vara färdig med behandlingen före årets slut. För att öka
              kunskapen pågår parallellt debatter, seminarier och informationsinsatser
              över hela landet. Bakom denna ordning vi valt står en stor parlamentarisk
              majoritet.
            </seg>
            <seg n="75498401">
              Andra länder väljer andra vägar. De flesta väljer att godkänna
              det nya fördraget på så sätt som vi gör, i parlamentet. Några
              har redan sagt ja. Cirka tio länder genomför folkomröstningar,
              synbarligen främst av nationella skäl.
            </seg>
            <seg n="3cacd80f">
              Regeringen gör bedömningen att nyheterna i EU-fördraget inte
              är sådana att de kräver en grundlagsändring eller två behandlingar
              i riksdagen med mellanliggande val. Än mindre kräver de alltså
              en folkomröstning. I denna kammare finns våra folkvalda, de som
              fått väljarnas förtroende att fatta politiska beslut också i frågor
              som är komplicerade, också i frågor där det rasar debatt. Här
              bör beslutet om fördraget fattas.
            </seg>
            <seg n="c22964fd">
              Herr talman! Det är inte för att krångla till det som EU-länderna
              hjälpts åt att arbeta fram ett nytt fördrag; det är för att skapa
              en fungerande form för Europasamarbetet. Vi lever i en tid av
              globalisering. Välfärd kan varken skapas eller bevaras i avskildhet.
              Säkerhet och trygghet nås inte utan fred i Europa. Välstånd i
              Sverige skapas inte utan handel och tillväxt i våra grannländer.
              Vi behöver europeisk samverkan i kampen mot arbetslösheten och
              i arbetet med att skapa trygghet för Europas löntagare på en internationaliserad
              arbetsmarknad.
            </seg>
            <seg n="ba507b06">
              Vi behöver samverkan för att hejda den miljöförstöring och de
              utsläpp som skapar vår tids mest skrämmande framtidsscenario,
              klimathotet. Vi behöver samverkan för att få bukt med den internationella
              brottsligheten.
            </seg>
            <seg n="8a4f2911">
              Men ska det fungera måste regelverken moderniseras. Då måste
              vi ha ett fördrag som tål att unionen växer med framtida medlemmar.
            </seg>
            <seg n="c5bc0ab8">
              Herr talman! Vi som har deltagit i hela denna fantastiska process,
              där Sverige kanske mer än något annat land har gått i spetsen,
              processen för att unionen ska växa och välkomna nya medlemmar,
              har gjort det över partigränser i denna kammare. Det har varit
              ett av de stora projekt som vi har kunnat enas om och velat enas
              om.
            </seg>
            <seg n="0c9ece83">
              Nu är det dags för oss att på allvar också ta ansvar för den
              union som vi därmed har skapat, den union som vi vill ska fortsätta
              växa, den union som på så sätt ger människor som har levt i förtryck
              och fattigdom hoppet om en bättre morgondag. Det är det som fördraget
              ytterst syftar till, ett fördrag som dessutom gör det möjligt
              för EU att kraftfullt agera när så ska ske, på ett sätt som gör
              att vi skapar en politikens motvikt mot kapitalets krafter i en
              värld som alltmer utmärks av globalisering.
            </seg>
            <seg n="9dd33af3">
              Det är om detta dagens debatt och diskussion handlar. Det är
              om detta fördraget handlar. Och jag är som representant för regeringen
              glad att säga att nu har vi kommit en bra bit på väg. Jag hoppas
              också att vi får ett tillstyrkande från riksdagen så att instrumentet
              kan tas i bruk.
            </seg>
          </u>
          <note type="speaker" n="ff7610ce">
            Anf. 2 FREDRIK REINFELDT (m):
          </note>
          <u who="fredrik_reinfeldt_f17bb9" xml:id="i-3051ef6ffdee57f6-0" n="65e42657">
            <seg n="9b35f0ab">
              Herr talman! Det finns en tendens när vi ska prata EU och Europa
              att vi ger sken av att det är en annan debatt, utifrån andra ord
              och andra beskrivningar än när vi för debatt i andra sammanhang.
              Det är därför viktigt att inleda med att säga att från Moderaternas
              sida är idéutgångspunkten likadan när vi blickar ut över människor,
              över Sverige, över Europa, över världen.
            </seg>
            <seg n="3507e0cb">
              Vår idé om frihet är att människor ska få komma till sin rätt,
              få ett större utrymme att växa som människor och få makt över
              sitt eget liv. Vi förenar vår frihetstörst med idéer om en välfungerande
              rättsstat som baseras på likhet inför lagen och individuell rättsprövning.
              Vi vill tro på marknadsekonomin som grund för att skapa välstånd,
              och vi förordar demokratins utbredning därför att det är bara
              med demokratin som mänskliga rättigheter kan respekteras och som
              människors röst kan göra sig hörd.
            </seg>
            <seg n="dcaf24b3">
              Det är vår utgångspunkt. Så bedömer vi vad som är bra och vad
              som är dåligt när vi diskuterar olika medel för att uppnå politiska
              syften.
            </seg>
            <seg n="581a3084">
              Det finns tre stora framtidsutmaningar som vi uppfattar för Europa
              som kontinent och för Europas stater. Det handlar för det första
              om massfrånvaron från arbete och oförmågan att möta konkurrensen
              från Asien och USA. Det handlar för det andra om det fortsatta
              arbetet för utbredd demokrati, rättsstat och marknadsekonomi över
              den europeiska kontinenten. Det handlar för det tredje om vår
              tids stora säkerhetsfrågor, hur vi bygger säkerhet för människor
              i Europa i en tid när utmaningarna mot vår trygghet ser annorlunda
              ut än tidigare.
            </seg>
            <seg n="95f7d8a7">
              Det finns ibland en känsla av att det som är Europas utmaningar
              är EU:s uppgift allena. Men så är det inte. EU är ibland svaret.
              EU är ibland ett medel för att hjälpa till. Men det är väldigt
              ofta på andra håll som svaren också ska ges.
            </seg>
            <seg n="bc2bdb57">
              När det gäller massfrånvaron från arbete kan EU ge stöd med konkurrensförmåga
              och med fri rörlighet. Men det huvudsakliga arbetet för att få
              fler att gå från bidragsförsörjning och utanförskap till arbete
              ligger i nationella parlament, och där ger Europas stater olika
              svar. Sverige tillhör dem som inte lyckas med den uppgiften, tillsammans
              med en del större stater.
            </seg>
            <seg n="290149d6">
              Vänsterkartellen ger här inga svar i Sveriges riksdag. Ni har
              byggt ert samarbete som ni har byggt Sverige. Två av tre får vara
              med på riktigt och den tredje gör sig inte besvär. Det var inte
              det som menades med folkhemmet när Per Albin myntade det begreppet.
              Ni minns det: Det goda hemmet känner icke till några privilegierade
              eller tillbakasatta, inga kelgrisar och inga styvbarn. Nu har
              vi över 250 000 som är långtidssjukskrivna, det är våra tillbakasatta,
              och över en halv miljon förtidspensionärer. Det är vår tids styvbarn.
            </seg>
            <seg n="4e006e6a">
              Svaret på hur vi ska göra för att fler ska komma i arbete har
              vi att nå fram till på det sätt som också andra länder kämpar
              med denna fråga. Det finns inspiration att hämta. Vi ser det i
              Nederländerna. Vi ser det i Storbritannien. Vi ser det i Irland.
              Vi ser det i Finland. Vi ser det i Danmark. Länder med olika kulör
              på sina regeringar men med samma inriktning på att bygga en politik
              där fler får jobb kommer till sin rätt och bygger inte sin politik
              på att dölja arbetslöshet. Vi ger inte rätt svar och vi skapar
              fel förväntan hos människor om vi beskriver det som att EU är
              det som ska lösa problemet.
            </seg>
            <seg n="31c7f908">
              EU:s största framgång, och där är samarbetet svaret, är ju att
              vi genom att öppna för utvidgningen har skapat en förväntan och
              en strävan hos många stater i Europa att få komma in i en gemenskap
              byggd på respekt för marknadsekonomi, demokrati och mänskliga
              rättigheter. Vad hade varit utvecklingen i västra Europa efter
              andra världskriget om inte EU hade vuxit fram? Vad hade varit
              svaret om EU inte hade funnits som morot i östra Europa när muren
              föll?
            </seg>
            <seg n="2a262875">
              Vi som har trott på detta samarbete, som ser hur det nu kommer
              till de riktigt svåra delarna av Europa när vi diskuterar förhandlingsstart
              för Kroatien, har medlemsperspektiv för Turkiet och möjligtvis
              ser ett inträde för Rumänien och Bulgarien, kan med stolthet berätta
              för våra barn att vi trodde på detta. Vi var med och formade det
              nya hela Europa, där det lades grund för demokrati och marknadsekonomi.
            </seg>
            <seg n="eb070985">
              Vad ska Vänsterpartiets och Miljöpartiets representanter svara
              sina barn och sina väljare? Ni som inte har trott på samarbetet,
              som inte tyckte att det var så här det skulle gå till. Vad hade
              ni haft för lösning och hur hade ert Europa sett ut om ni hade
              fått bestämma?
            </seg>
            <seg n="da154ac1">
              Den tredje utmaningen gäller säkerheten. Vi levde under några
              år i den lyckliga känslan av att muren hade fallit och att många
              av problemen var försvunna. Sedan kom terrorns tid och den 11
              september. Sedan kom hoten på ett nytt vis mot vår trygghet.
            </seg>
            <seg n="5ccea588">
              Gör er inga illusioner om varför detta uppstår. Bakom detta ligger
              väldigt mycket de som provoceras när friheten breder ut sig, när
              demokratin kommer till fler, när kvinnors röst görs gällande och
              när människor får bestämma mer. De som provoceras av de idéerna
              sluter sig samman till kamp mot det öppna samhället och utmanar
              vår säkerhet och vår trygghet.
            </seg>
            <seg n="6ce4a680">
              Här förväntar vi oss mer av det europeiska samarbetet. Det är
              den uppgift vi vill bygga via EU:s institutioner för att möta
              tillsammans, eftersom vi vet att våra svar som nationalstater
              inte räcker allena. Vägen till ökad samverkan mellan säkerhetstjänster,
              vägen fram för den nya inriktningen på snabbinsatsstyrkor som
              växer fram i Europeiska unionen är ju det gemensamma svaret på
              vår tids säkerhetshot.
            </seg>
            <seg n="982b4d7e">
              Där har denna riksdag förvånat något när detta beslut fattades.
              Vi i den borgerliga alliansen sträckte ut händer för att få ett
              brett handslag när det gällde hur vi skulle göra om det svenska
              försvaret för att det skulle fungera i denna nya säkerhetsuppgift.
              Inriktningen var vi överens om. Vi är oroade för att det är underfinansierat
              och därmed kommer att göra att Sverige inte fullt ut kan delta.
            </seg>
            <seg n="87e03838">
              Men den riktigt intressanta resan gjorde Miljöpartiet och Vänsterpartiet.
              Det är partier som via försvarsöverenskommelse och budgetsamverkan
              medverkar till att bygga fram snabbinsatsstyrkor efter 2008 under
              svensk ledning en nordisk-baltisk snabbinsatsstyrka. Men frågan
              vi måste ställa oss och era väljare måste ställa er är om det
              är partiprogram eller överenskommelser i riksdagen som gäller.
              Man kan inte först förorda att lägga ned EU, ifrågasätta det svenska
              försvaret, och sedan ingå överenskommelser där man bygger ut det
              försvarspolitiska samarbetet och önskar sända svensk trupp utomlands.
              Det kommer inte väljarna att gå med på. De ser igenom detta. Ge
              besked till väljarna. Vad är det som gäller? Är det era partiprogram
              eller överenskommelser i riksdagen?
            </seg>
            <seg n="62b6a324">
              Jag hoppas att den svenska Europadebatten kan handla mer om stora
              samhällsproblem och utmaningar som människor känner av i sin vardag,
              som handlar om säkerhet, som handlar om att bygga demokrati, som
              handlar om att komma från massfrånvaron från arbeten. Den svenska
              Europadebatten har för mycket förts mellan politiker om politiker
              som har handlat om politikers ord och politikers institutioner.
              Sedan undrar vi varför människor inte känner engagemang.
            </seg>
            <seg n="f1b34cfd">
              Prata om viktiga samhällsfrågor. Prata om EU som ett medel att
              lösa det som människor känner oro och förhoppningar inför. Då
              tänds också människors intresse. Där har vi inte varit med den
              svenska Europadebatten på sistone, men vi har alla möjligheter
              att medverka till den förflyttningen.
            </seg>
          </u>
          <note type="speaker" n="3bdb9a1b">
            Anf. 3 LARS LEIJONBORG (fp):
          </note>
          <u who="lars_leijonborg_6e9b34" xml:id="i-ea8994b374e508a7-0" n="c9439e3c">
            <seg n="9d7af649">
              Herr talman! Årsdagen av utvidgningen på söndag är förvisso värd
              att fira. Någon vecka senare kan vi fira att det är 60 år sedan
              andra världskriget tog slut i Europa. Under 60 år har ingen västeuropé
              dött i krig mellan sina länder. Historikerna kan inte hitta en
              sådan 60-årsperiod om man så går tusen år tillbaka i Europas historia.
              Nog är ändå det fantastiskt.
            </seg>
            <seg n="29f5f222">
              Det är inte EU:s förtjänst, säger en del. Västeuropa har bestått
              av demokratier, och demokratier för aldrig krig med varandra.
            </seg>
            <seg n="4d651d5c">
              Det som hände för 60 år sedan var att Europas ledare sade vad
              man alltid säger efter krig: Aldrig mer. Men de gjorde också något
              annat. De började bygga system som skulle göra krig omöjligt i
              praktiken. Det viktigaste systemet de byggde var att stärka demokratin.
              Det var inte alls så att alla länder i Västeuropa var demokratier.
              Men Europeiska unionen som så småningom skapades blev ett instrument
              för att stärka demokratin. Så småningom kunde Portugal komma med
              efter Salazardiktaturen, Spanien efter Franco, Grekland efter
              juntan, senare Polen efter Jaruzelski, Östtyskland efter Honecker
              och så vidare. EU har blivit ett instrument för att göra Europa
              demokratiskt och stärka demokratin i Europa. EU har därmed spelat
              en avgörande roll, som grundarna tänkte sig som en fredsrörelse
              på vår kontinent.
            </seg>
            <seg n="c7ec8ee7">
              Det är stort att få vara med om detta. De som motsätter sig instrumentet
              tar naturligtvis på sig ett stort ansvar. Ingen kan förutsäga
              vilka påfrestningar vi kommer att stå inför i framtiden i vår
              världsdel.
            </seg>
            <seg n="80c2faf4">
              Vi ser, precis som har sagts tidigare, den nya konstitutionen
              som ett naturligt inslag i EU:s utveckling. Den kodifierar mycket
              av det positiva som har skett, fördjupning på några områden, framför
              allt utvidgningen. Den ger oss de instrument vi behöver efter
              utvidgningen och för fortsatt utvidgning.
            </seg>
            <seg n="f1032ff4">
              Om konstitutionen skulle falla i något medlemsland uppstår naturligtvis
              en mycket allvarlig debatt om vad som ska hända med Europeiska
              unionen. Vi stöder konstitutionen. Vi tror att den är bra, som
              jag redan har sagt. Men egentligen viktigare än att diskutera
              exakt hur vissa paragrafer ska vara utformade är väl att slå fast
              att de hot och utmaningar vi i dagens mänsklighet möter är av
              en karaktär att vi helt enkelt måste hitta former för att möta
              dem i samverkan. Om den här konstitutionen skulle falla måste
              vi hitta någon annan konstitution, något annat instrument, för
              att få den absolut nödvändiga samverkan att fungera. För mig är
              det allra viktigast att tala om de utmaningarna och att Europa
              måste vara en positiv kraft på världsscenen för att möta mänsklighetens
              samlade utmaningar.
            </seg>
            <seg n="277b0002">
              Då är det fortfarande demokratifrågan, kampen för mänskliga rättigheter,
              som är den absolut viktigaste frågan. Demokrati och mänskliga
              rättigheter är kungsvägen till fred och är i praktiken också det
              bästa instrumentet att möta andra hot som mänskligheten står inför
              stora epidemier, naturkatastrofer, massflyktssituationer, kriminalitet.
            </seg>
            <seg n="f2cf4183">
              Jag är inte alls nöjd, trots att jag är en brinnande EU-vän,
              med det Europa gemensamt hittills har åstadkommit i form av agerande
              på världsscenen. Jag tycker inte Europa har haft en tillräckligt
              tydlig profil när det har gällt att alltid stå för demokrati ute
              i världen. Det senaste exemplet är den bedrövliga idén om att
              exportera mer vapen till Kommunist-Kina. Det är en mycket kontraproduktiv
              idé som Sverige på ett helt annat sätt borde ha sagt nej till
              från allra första början. Det är precis fel signal till diktatorerna
              i Peking. Vi ska ha mycket samarbete med Kina. Vi ska handla mycket
              med Kina. Men vi ska samtidigt vara tydliga med att vi inte accepterar
              hoten mot Taiwan och övergreppen mot oliktänkande. Det signalspråket
              måste vi klara, samtidigt som vi bygger ut våra kontakter. Jag
              menar att genom initiativ från framför allt president Chirac,
              men tyvärr också genom Sveriges alltför passiva och felaktiga
              agerande, har Europa agerat mycket olyckligt på detta område.
              Det här är ingen detalj. Det berör en av mänsklighetens absolut
              mest avgörande frågor just nu: kampen mellan demokrati och diktatur
              i Asien. Att hamna på fel sida i den konflikten är mycket allvarligt.
            </seg>
            <seg n="d7d33dee">
              En annan avgörande punkt för mänsklighetens utveckling är ju
              fattigdomsutbredningen och vår förmåga att bekämpa fattigdomen.
              EU är förutom ett fredsprojekt också ett frihandelsområde. Det
              var en grundläggande idé när man skapade Europeiska unionen. Därför
              är det förödande att EU på världsscenen i ganska stor utsträckning
              är en kraft för protektionism. EU:s jordbrukssubventioner och
              övriga jordbrukspolitik är en starkt hämmande faktor i fattigdomsbekämpningen
              i tredje världen. Så sent som i går sade frihandelsorganisationen
              WTO att EU:s sockersubventioner är olagliga enligt de överenskommelser
              som har träffats i världen. Det är genant. Varje ko i EU subventioneras
              med 20 kr per dag. Det är mer än de flesta människor i världen
              har att leva på. Det här är någonting som måste förändras om EU
              moraliskt ska kunna stå för de höga principer som unionen en gång
              bildades för att hävda.
            </seg>
            <seg n="f4c214aa">
              Ett tredje område statsministern har redan antytt det är de globala
              miljöhoten. Om växthuseffekten leder till att vattenståndet i
              oceanerna på den här planeten stiger så att låglänta områden kommer
              att svämmas över kommer hundratals miljoner människor att behöva
              fly. Vi har skapat en naturkatastrof som vi aldrig har sett maken
              till. Växthuseffekten måste hejdas.
            </seg>
            <seg n="b1cd2116">
              Jag tycker att det här är ett intressant exempel på att EU ibland
              kan agera på ett bra sätt internationellt. Det gjorde man när
              Kyotoprotokollet kom till. Men EU måste också kunna lita på sina
              medlemsländers lojalitet och solidaritet. Den energipolitik som
              förs i Sverige går stick i stäv med de klimatmål som EU har ställt
              sig bakom. Den kärnkraftsavveckling som nu fortsätter under maj
              månad är helt felaktig i förhållande till den miljöpolitik som
              världen borde föra.
            </seg>
            <seg n="6e813dd4">
              Jag har tagit några exempel på att Europa är absolut beroende
              av tät samverkan. Var och en för sig förmår vi intet mot de här
              stora utmaningarna och de här stora hoten. Det gäller Sverige,
              men det gäller också mycket större länder. Jag hoppas att den
              nya konstitutionen antas som ett bättre instrument än de gamla
              fördragen för att tillsammans lösa dessa problem. Vi måste på
              ett eller annat sätt hitta former för att Europa ska spela en
              positiv roll på världsscenen.
            </seg>
          </u>
          <note type="speaker" n="5868c88a">
            Anf. 4 GÖRAN HÄGGLUND (kd):
          </note>
          <u who="goran_hagglund_759c03" xml:id="i-a001fea690488f30-0" n="f83d5a79">
            <seg n="b38ea07b">
              Herr talman! Den som inte ansluter sig till den idé om det Europasamarbete
              som förverkligas genom EU är naturligtvis skyldig oss andra svaret
              på frågan: Vad ska vi ha i stället? Jag tror att svaret på den
              frågan skulle bli: EU. Det kanske inte skulle vara EU exakt som
              det ser ut i dag, men ungefär. Hade vi inte haft EU hade vi varit
              tvungna att uppfinna det. EU behövs för att lösa vår tids stora
              frågor i vår del av världen.
            </seg>
            <seg n="b4e05215">
              Den kristdemokratiska ideologin är internationalistisk, den är
              gemenskapsbyggande och den vilar på tanken om varje människa som
              en medmänniska. Det är därför ingen slump att det var kristdemokrater
              som var initiativtagare till det Europasamarbete som inleddes
              efter andra världskriget. Grundarna inspirerades av en gemensam
              vision om en fredligare värld och en insikt om att detta inte
              kan uppnås utan ett intimt samarbete.
            </seg>
            <seg n="e8ee4430">
              Jag tror inte att någon i dag beskyller Konrad Adenauer eller
              Robert Schuman för att ha varit enbart idealister och drömmare.
              Men då såg deras visioner om ett enat Europa ut som om de var
              orealistiska, och de var ytterst kontroversiella. Men krigets
              fasor drev dem till nya tankemönster, och man skapade en ny form
              av internationellt samarbete.
            </seg>
            <seg n="55f9cec0">
              Precis på samma sätt som i efterkrigstidens Europa måste vi förstås
              gemensamt angripa de problem som stater i dag inte ensamma klarar
              av att lösa, och EU ska enbart ägna sig åt de frågor som är för
              stora för att kunna lösas av enskilda stater.
            </seg>
            <seg n="a7b1ae59">
              Nationsgränser är i dag inget hinder för epidemier, luftföroreningar,
              fattigdom eller krigets vansinne. Det har i och för sig nationsgränser
              aldrig varit, men de är det naturligtvis ännu mindre i dag när
              gränsernas betydelse har tonats ned.
            </seg>
            <seg n="f25b9aff">
              Jag tror att den allra största utmaningen ligger i att våga inse
              att vi är beroende av varandra och att det beroendet i grunden
              är någonting väldigt positivt. Det är ett påstående som möjligen
              för en del kan vara provocerande i vår individualiserade tid,
              där oberoende är högsta mode och norm. Men jag tror på beroendet;
              jag tror att det leder fram till gemensamma tag som är nödvändiga
              för att vi ska klara utmaningarna.
            </seg>
            <seg n="0d01c3a5">
              Då måste också inom EU-arbetet de gemensamma institutionerna
              få förändras, och därför har vi kristdemokrater deltagit i utformningen
              av nya regler för det europeiska samarbetet, ett nytt fördrag
              för EU.
            </seg>
            <seg n="b32efe70">
              Det är klart att det inte finns några perfekta mänskliga institutioner
              eller system. EU är inget himmelrike. Ett nytt fördrag tvättar
              inte bort alla de smutsmärken som finns i form av centralism,
              byråkrati och marknadsfundamentalism som EU har befläckats av
              genom åren. Men EU är heller inget helvete, utan det är en positiv
              nödvändighet.
            </seg>
            <seg n="4d9e7761">
              Det nya fördraget gör EU mer effektivt, mer öppet och mer förståeligt
              för Europas invånare. Det gör det helt enkelt möjligt för ett
              utvidgat EU med 25 medlemsländer att fungera. Och tänk: Det är
              ett EU där de forna kommunistiska länderna är medlemmar. Det är
              ett EU som välkomnar nya länder in i samarbetet. Här tror jag
              att vi måste lyfta blicken och se alla de möjligheter som samarbetet
              har att erbjuda.
            </seg>
            <seg n="cea95be9">
              Vi kristdemokrater har synpunkter på fördraget. Vi tycker att
              det finns en del saker som skulle kunna göras bättre i förhållande
              till det förslag som vi nu har. Det gäller det roterande ordförandeskapet,
              som vi tycker skulle gälla fortsatt. Vi tycker att man i förordet
              borde betona den kristna traditionens roll för de värderingar
              som styr EU på ett tydligare sätt.
            </seg>
            <seg n="dc4a0e47">
              Men det här fördragsförslaget har stora fördelar. Det är logiskt
              uppbyggt. Det har förenklats. Det har gjorts tydligare. EU blir
              mindre svåråtkomligt för medborgarna. De folkvalda Europaparlamentarikernas
              inflytande ökar, och de nationella parlamentens roll förtydligas
              och förstärks.
            </seg>
            <seg n="35311b4b">
              Det finns en del som vill göra gällande att fördragsförslaget
              skulle innebära stora förändringar i Sveriges förhållande till
              EU. En del talar om gigantiska maktöverföringar till Bryssel.
              Men det är fel.
            </seg>
            <seg n="d5f2142e">
              Jag tror att det kanske är ordet konstitution som spelar oss
              spratt i det här sammanhanget. Det leder felaktigt tankarna till
              en europeisk stat. Det är felaktigt, eftersom fördelningen av
              makten mellan unionen och dess medlemsstater i allt väsentligt
              består. Fortfarande gäller principen att det bara är medlemsländerna
              som kan tilldela unionen befogenheter.
            </seg>
            <seg n="a7908131">
              Fler beslut kommer med det här att kunna tas med kvalificerad
              majoritet. Säger man nej till det säger man också nej till den
              beslutskraft som EU behöver ha på viktiga områden. Ett område
              som jag tänker på är det som handlar om det rättsliga. Detta borde
              inte vara kontroversiellt. Ett nej till de förändringarna innebär
              i praktiken ett nej till att kunna bekämpa organiserad brottslighet,
              narkotikahandel och sexslavhandel över gränserna på ett effektivt
              sätt.
            </seg>
            <seg n="7b16939e">
              Fördraget är ändock betydelsefullt. För oss kristdemokrater handlar
              det om ett ansvarstagande för Sverige, förstås, och också för
              vår kontinent. Vi vill ta det ansvaret som folkvalda.
            </seg>
            <seg n="2639d14f">
              Frågan är vilket ansvar de tar som förordar en folkomröstning
              i den här frågan. I praktiken finns det inte två enkla, tydliga
              och klara alternativ som skulle sättas under folkomröstningsluppen.
              En ja-röst skulle visserligen vara tydlig: Ja till det framkompromissade
              nya fördraget. Men ett nej? Ett nej skulle innebära ett ja till
              alla de fördrag som har lagrats på varandra under 50 års tid,
              exempelvis Fördraget om Europeiska unionen, Fördraget om upprättandet
              av Europeiska gemenskapen i dess lydelse enligt Nicefördraget,
              Amsterdamfördraget, Europeiska enhetsakten, Fusionsfördraget och
              Fördraget om upprättandet av Europeiska atomenergigemenskapen.
              Den som har läst kan räcka upp handen.
            </seg>
            <seg n="1de6eca3">
              Det nya fördraget har inte serietidningskaraktär precis. Men
              det är oerhört kompakt, oerhört mycket mer överblickbart, tydligt
              och logiskt utformat. Det fungerar på ett sådant sätt att det
              ändå blir tillgängligt.
            </seg>
            <seg n="0a35203c">
              Jag vill inte bli anklagad för att filibustra här i kammaren
              så jag ska inte räkna upp det femtiotal protokoll som man också
              borde läsa om man ska förstå vad det är som kommer att gälla om
              vi säger nej till fördraget. Det nya fördraget omfattar, i den
              tryckning som vi riksdagsledamöter har fått, drygt 350 sidor.
              Det är mycket läsbart och mycket kompakt i förhållande till alla
              fördrag och protokoll som det ersätter. Fördraget lämpar sig ändå
              inte för en folkomröstning på grund av sin omfattning och sin
              komplexitet.
            </seg>
            <seg n="c9c067ad">
              Jag är säker på att en sådan kampanj snabbt skulle övergå till
              att handla om helt andra saker än fördragets fördelar och brister.
              Den diskussionen hade vi 1994 när Sverige blev medlem i EU.
            </seg>
            <seg n="0546d2e0">
              Frågorna om det nya fördraget bör studeras och diskuteras i alla
              möjliga sammanhang i vårt samhälle, men jag anser att folkets
              i val utsedda representanter grundligt ska debattera och granska
              och så småningom avgöra frågan här i Sveriges riksdag. Låt oss
              inte glömma att fördraget främst är det ramverk som ska få EU
              att fungera. En debatt om framtidens EU måste också sätta fokus
              på vad EU är och bör förbli, nämligen en samling kring värden.
            </seg>
            <seg n="142b9d46">
              EU är en gemenskap kring värden som har inspirerats inte minst
              av den kristna traditionen. Jag tänker på de mänskliga fri- och
              rättigheterna, på demokrati, ekonomisk frihet, socialt ansvarstagande,
              på hållbar utveckling, gemenskapernas möjlighet, på en mångfaldens
              mosaik och på en gemensam värdegrund.
            </seg>
            <seg n="785e42ab">
              EU har massor av brister, men EU måste vara inriktat på att även
              i fortsättningen vara en moralisk ledfyr. De goda värden som EU
              bygger på behöver global spridning, men där finns det en del exempel
              där europeisk eller nationell egoism går före mänskliga rättigheter.
              Jag tänker på EU:s jordbruks- och fiskepolitik. Jag tänker på
              sveket när det gäller biståndsåtaganden. Jag tänker på flyktingpolitiken
              i Sverige, men också i Europa i stort. Jag tänker på EU:s agerande
              när det gäller humanitära katastrofer och brott mot mänskliga
              värden. Detta är allvarligt i dag och i framtiden.
            </seg>
            <seg n="33498513">
              Inte minst regeringens agerande i EU den senaste tiden det återkommer
              jag till anser jag ger starka varningssignaler för framtiden.
              Mänskliga rättigheter är inte en flagga som man kan vifta med
              när det passar. När det gäller EU i stort finns det anledning
              att kritisera regeringen som genom en vacklande hållning under
              tio års tid har försuttit möjligheten att tydligt etablera Sverige
              som en konstruktiv och framåtblickande medlem av Europeiska unionen.
            </seg>
          </u>
          <note type="speaker" n="2fc2d675">
            Anf. 5 LARS OHLY (v):
          </note>
          <u who="lars_ohly_d95919" xml:id="i-7424d244e3ad495f-0" n="fc911f8d">
            <seg n="0969ad9c">
              Herr talman! Sällan hörs så många fina ord som när riksdagen
              debatterar EU-frågor. Demokrati, hållbar utveckling, jämlikhet,
              jämställdhet allt detta ska uppnås i ett europeiskt samarbete,
              och framför allt ska det uppnås genom att vi först ställer oss
              bakom det förslag till grundlag som nu har diskuterats fram av
              Europas regeringar.
            </seg>
            <seg n="8b89765f">
              De fina orden är det ju lätt att instämma i. Men varför vågar
              ni så sällan ta debatten i sak? Varför vågar ni inte möta folk
              i en diskussion om konstitutionens innehåll? Varför vågar ni inte
              låta folket bestämma?
            </seg>
            <seg n="621d1f4a">
              Jag ska börja med något ovanligt. Fredrik Reinfeldt ställde en
              fråga, och jag ska svara på den. Han frågade: Hur kan ni lura
              väljarna genom att stå bakom EU:s militarisering genom det försvarspolitiska
              beslut som togs i höstas?
            </seg>
            <seg n="63b713a4">
              Problemet, Fredrik Reinfeldt, är att Vänsterpartiet inte stod
              bakom den säkerhetspolitiska propositionen. Vi röstade emot den
              och hade reservationer. Hur Miljöpartiet agerade får de själva
              förklara. Vänsterpartiet är motståndare till EU:s militarisering
              och kommer att så förbli.
            </seg>
            <seg n="2f78aed4">
              Tänk er tanken att vi hade ett svenskt grundlagsförslag som innehöll
              regler om att inflationsbekämpningen skulle gå före miljöhänsyn
              och rätten till arbete, som innehöll krav på militär upprustning,
              på att den fria rörligheten ska gå före miljöhänsyn, folkhälsa
              och fackliga rättigheter och som innehöll krav på att Sverige
              ska gå med i EMU. Tänk också tanken att fem partier i Sveriges
              riksdag skulle vara överens om att införa denna grundlag med ett
              enkelt riksdagsbeslut.
            </seg>
            <seg n="741f88ff">
              Det skulle naturligtvis bli uppror. Mängder av människor skulle
              säga: Vad gör ni? Varför vill ni införa en grundlag som gör det
              omöjligt att förändra? Varför vill ni ha en grundlag som sätter
              ramar för demokratin och väljarna i stället för att ge spelregler
              för hur demokratin ska fungera?
            </seg>
            <seg n="498d72c9">
              Det är just detta som sker om den nya konstitutionen blir verklighet.
            </seg>
            <seg n="07fb70b4">
              Min vision handlar om något helt annat. Den handlar om samarbete
              för att möta klimathot, ökade klassklyftor, tillbakaträngda fackföreningar
              och underordning av kvinnor. Jag vill samarbeta för att utveckla
              internationell solidaritet. Det ska ske på demokratisk grund.
              Det ska ske med demokratin som förutsättning. I denna demokratiska
              syn finns också synen att människor inte ska fjärmas från ett
              samarbete utan tvärtom delta i ett samarbete.
            </seg>
            <seg n="60e2b4c6">
              Det demokratiska underskott som det talas om är en realitet.
              Människor känner inte samhörighet med EU:s institutioner och Europas
              eliter. Ni vill fortsätta bygget utan hänsyn till folkopinioner.
            </seg>
            <seg n="ae02ad6b">
              Vad innehåller då konstitutionen? Jo, den innehåller tydliga
              krav på avregleringar avregleringar av marknader. Det är den politik
              som vi har sett resultatet av i form av avregleringar av svenska
              marknader som inte alls har lett till det de skulle leda till,
              nämligen lägre priser, bättre konkurrens och bättre villkor för
              alla. Den har tvärtom lett till utarmning, sämre regionalpolitik,
              sämre miljöpolitik och sämre möjligheter att använda demokratin
              och politiken för att styra utvecklingen.
            </seg>
            <seg n="b19ffc03">
              Konstitutionen innehåller en ekonomisk politik som skulle kunna
              vara hämtad från den borgerliga alliansens papper. Det är en ekonomisk
              politik som handlar om att prisstabiliteten är överordnad alla
              andra politiska mål, en ekonomisk politik som underlättar avregleringar,
              utförsäljningar och privatiseringar, konkurrensutsättning av vård
              och omsorg, en ekonomisk politik där rätten till arbete har reducerats
              till rätten att söka arbete.
            </seg>
            <seg n="c1f93d77">
              Konstitutionen innehåller ett krav på ökad militär kapacitet.
              Länderna ska förbinda sig att öka sina militära resurser. Den
              innehåller krav på att alliansfriheten ska försvinna. Om ett land
              blir angripet ska alla andra länder vara förbundna att försvara
              detta med, som det står, alla till buds stående medel.
            </seg>
            <seg n="aeb57e8c">
              Konstitutionen innehåller en fortsatt anpassning till EMU-politiken,
              den politik som svenska folket avvisade i folkomröstningen i september
              2003. Konstitutionen innehåller en massiv överföring av makt till
              den europeiska unionen. Ytterligare 45 områden ska beslutas med
              kvalificerad majoritet i stället för med enhällighet. Det står
              tydligt att denna konstitution går före svensk lag till och med
              före svensk grundlag.
            </seg>
            <seg n="1177839c">
              Det finns kuriosaartiklar i konstitutionen som tydligt pekar
              mot en statsbildning i Europa. Man ska ha en nationalsång: Beethovens
              sång Till glädjen . Man ska ha ett motto: Enighet är mångfald.
              Man ska ha en nationaldag: den 9 maj. Dessutom ska man inrätta
              en utrikesminister, en ordförande för Europeiska rådet. Det står
              tydligt och klart att unionen har en valuta: euron. 56 % av svenskarna
              röstade emot att Sverige skulle anslutas till euron. Det bryr
              sig inte konstitutionen om.
            </seg>
            <seg n="b5a422ef">
              Konstitutionen innehåller överföring av makt till ett parlament,
              vilket är en grundförutsättning för en statsbildning på Europanivå.
              Detta diskuteras nu i Frankrike och i Holland i intensiva debatter.
              Det anordnas tv-debatter och möten över hela landet. I Frankrike
              räknar man med att bara hittills har det genomförts 10 000 möten
              och debatter inför den folkomröstning som ska vara i slutet av
              maj. Det är en enorm folkbildning och ett engagemang för konstitutionen
              eller mot konstitutionen, och folkomröstningen får avgöra. Majoriteten
              bestämmer.
            </seg>
            <seg n="50e4b6e8">
              Något motsvarande finns inte här, därför att ni fem partier som
              förvägrar svenska folket rätten till en folkomröstning är rädda
              för att möta dem med era argument.
            </seg>
            <seg n="ca64d80d">
              Jag har lyssnat noga på vad det finns för argument för att säga
              nej till folkomröstning. Någon har sagt att det här är väldigt
              komplicerade frågor. Ja, det var EU-medlemskapet också, och det
              är självklart komplicerat att ta ställning för eller emot EMU.
              Men det mest komplicerade val som vi begär att väljarna ska träffa
              är det val som man gör vart fjärde år när man väljer till Sveriges
              riksdag, för då tar man ställning till alla politiska frågor samtidigt.
              Och vi tilltror människor möjligheten att ta ställning i allmänna
              val, precis som vi tilltror människor möjligheten att ta ställning
              för eller emot den riktning av EU som konstitutionen innebär.
            </seg>
            <seg n="5993a65a">
              Ett annat argument är att den här konstitutionen inte innehåller
              några förändringar, att det är samma som tidigare. Det är ett
              märkligt argument. Varför ska vi då över huvud taget anta den?
              Är det bara en förenkling, är det bara en sammanfattning av vad
              som tidigare har beslutats?
            </seg>
            <seg n="97827d97">
              Jag har på område efter område visat att konstitutionen pekar
              i en mycket bestämd riktning vad det gäller den nyliberala ekonomiska
              politiken, vad det gäller planerna på en statsbildning i Europa
              och vad det gäller innehållet i det militära samarbetet som enligt
              konstitutionen ska leda till ett gemensamt försvar. Och ni påstår
              att den inte innehåller några förändringar.
            </seg>
            <seg n="facad634">
              Riksdagen är satt att fatta dessa beslut, säger statsministern.
              Var var statsministern i EU-debatten i valrörelsen 2002? Var var
              Moderaterna? Ni passade i den debatten. Ni vågade inte ta debatten
              därför att ni vet att er uppfattning om EU och er uppslutning
              bakom EU-staten inte har ett folkligt stöd. Det har lett till
              att vi har haft en riksdag som inte alls representerar folket
              i synen på EU:s utveckling. Om denna riksdag fått fatta beslut
              om EMU-anslutning hade 80 % här inne röstat ja. 20 % av riksdagsledamöterna
              representerar den stora majoritet av svenska folket som röstade
              nej.
            </seg>
            <seg n="101af23b">
              Egentligen kanske det bara finns ett argument. Ni förlorade folkomröstningen
              om EMU. Det gjorde ont, och ni vill inte vara på den förlorande
              sidan igen. Ni tror inte på era egna argument. Ni tror inte på
              era möjligheter att övertyga en majoritet av svenska folket om
              att säga ja till denna konstitution. Därför förvägrar ni folket
              möjligheten att ta ställning.
            </seg>
            <seg n="1125d6ff">
              Vad betyder ett nej? frågade Göran Hägglund. Jo, det betyder
              att ett annat Europa är möjligt. Det betyder att vi måste arbeta
              för att få en demokratisk förankring för det samarbete som är
              nödvändigt och en uppslutning och ett engagemang för det samarbetet
              som helt saknas i dag.
            </seg>
            <seg n="4af71059">
              Om nu det franska folket säger nej faller den här konstitutionen.
              Då finns det rimligtvis inga möjligheter för den svenska riksdagen
              att fatta något beslut över huvud taget. Och jag hoppas att fransmännen
              som får möjligheten att ta ställning använder den till att såga
              ett fördrag som innehåller så mycket olyckliga förslag om utvecklingen
              i Europa.
            </seg>
          </u>
          <note type="speaker" n="87b9e533">
            Anf. 6 MAUD OLOFSSON (c):
          </note>
          <u who="maud_olofsson_1bc509" xml:id="i-aff06d5e216d3e06-0" n="a49ebbe4">
            <seg n="a7bdce31">
              Herr talman! Den 1 maj 2004 kommer att skrivas in i historien
              som det datum då Europa inte längre var delat och då det europeiska
              samarbetet verkligen blev europeiskt. Medborgare från de gamla
              kommunistiska staterna fick äntligen gå med i en demokratisk union.
            </seg>
            <seg n="9f3762ab">
              Glädjen över det förenade Europa solkas emellertid av det ovärdiga
              spel som föregick de nya medlemsländernas medlemskap. När skeptiker
              i det ena landet efter det andra i det gamla, i det rika Europa
              drev fram övergångsregler för de nya medborgarna, trodde vi att
              vi kunde säga: Nej, det kommer inte att ske i Sverige, för Sverige
              står ju upp för utvidgningen.
            </seg>
            <seg n="2103c983">
              Men säg den glädje som varar, för bara några månader innan utvidgningen
              skedde svängde statsministern och med honom stora delar av regeringspartiet.
              Plötsligt beskrevs våra grannar som sociala turister ja, ni kommer
              ihåg det. Vi var tvungna att skydda oss mot dessa sociala turister
              med övergångsregler, vi också. Det var en i mitt tycke mycket
              förnedrande diskussion, och jag är mycket glad och stolt över
              att vi lyckades stoppa detta i riksdagen.
            </seg>
            <seg n="b72a3502">
              Möjligheten med det nya Europa har för statsministern blivit
              ett hot, något man försöker skrämma väljarna med. Se bara hur
              statsministern stod vid sidan och hejade på när Byggnads jagade
              ut de lettiska arbetarna ur Sverige och i dag försöker skrämma
              svenska arbetare och tjänstemän med att letterna tar våra arbeten.
              Fortfarande mumlas det om övergångsregler, trots att de enda sociala
              turister vi faktiskt har sett är de svenskar som har sökt tandvård
              i Baltikum.
            </seg>
            <seg n="7ef09640">
              Jag uppskattar naturligtvis att Laila Freivalds nu har sagt att
              hon är glad över att vi slapp övergångsreglerna. Men när får vi
              höra statsministern erkänna att han hela tiden har haft fel? Och
              vad är det egentligen som statsministern försöker säga med allt
              negativt tal om våra fantastiska grannar?
            </seg>
            <seg n="859d5899">
              Kanske är hanteringen symtomatisk för tio års utebliven Europadebatt
              i Sverige. EU har varit något som har funnits till hands för att
              skylla på när någonting har gått snett. Besparingar, skattehöjningar,
              brottslighet, byråkrati ja, hela tiden har det varit mycket lättare
              att anklaga EU än att se vad som kunde ha gjorts bättre här i
              Sverige. Därför ska vi inte förbluffas över att stödet för Europatanken
              är svagare i Sverige än i något annat EU-land, för om de som har
              till uppgift att leda landet abdikerar, då kan man inte förvänta
              sig att folket ska göra något annat.
            </seg>
            <seg n="1ce0c47a">
              Jag vill inte att det ska vara så, för jag är stolt över vårt
              land. Jag är stolt över alla de människor som bär upp välfärden
              genom hårt arbete, stolt över duktiga företagare, engagemanget
              i föreningar och i miljörörelsen, den höga utbildningsnivån, alla
              duktiga människor som gott och väl kan konkurrera i Europa. Jag
              tror på våra möjligheter, för vårt land har stora möjligheter
              att vara med och bidra till ett tryggare och bättre Europa. Men
              då måste vi också axla det ansvaret och inte ständigt fly undan
              när tillfälle ges. Jag tror på Sverige. Därför räds jag inte Europasamarbetet.
            </seg>
            <seg n="524a2db7">
              Det är ingen brist på europeiska och globala utmaningar att ta
              sig an. Ta den internationella brottsligheten, som länge har struntat
              i gränser. Varför ska då vi som försöker bekämpa brott stanna
              vid gränsen? Se att den kvinna som har sålts till prostitution
              kan finnas i lägenheten intill, eller se att det kan vara dina
              barn som blir erbjudna smugglad narkotika på skolgården. När vi
              ser detta, hur kan vi då med gott samvete säga att vi inte behöver
              mer samarbete? Det är det som är beskedet till de drabbade kvinnorna
              och barnen från alla er som inte vill använda EU till att göra
              någonting åt detta. Hur ser ert samarbete ut?
            </seg>
            <seg n="2c67b148">
              Eller ta miljön vårt beroende av oljan, växthuseffekten, vårt
              gemensamma ansvar för ren luft och rent vatten. Vi klarar inte
              att rena Östersjön själva. Jag och Centerpartiet tror att EU skulle
              behöva en ny och stor uppgift, nämligen en gemensam miljöpolitik
              en vision där vi ställer om från fossildrivet transport- och energisystem,
              där vi hittar alternativen till alla kemikalier och där vi verkligen
              hittar en ny miljöteknik som ger både miljövinster och nya jobb.
              De som avvisar gemensamma beslut för en bättre miljö bär ett tungt
              ansvar inför våra barn och barnbarn.
            </seg>
            <seg n="8cf8d4a2">
              En tredje fråga handlar om global säkerhet, att vi ska vara med
              och sätta stopp för folkmord, övergrepp på civilbefolkning och
              systematiska våldtäkter. Det kräver att vi samarbetar, också om
              försvaret av demokratin. Den tiden är förbi när försvaret handlade
              om att skydda gränser.
            </seg>
            <seg n="5f2ca1e0">
              I dag handlar det om att skydda mänskliga rättigheter och demokrati
              i hela världen. Kan egentligen någon i dag sitta hemma och se
              på dessa övergrepp utan att reagera? Och vad finns det för alternativ
              till att vi tillsammans i Europa tar vårt ansvar? Sverige är inte
              stort nog att självt ta på sig att lösa alla dessa frågor. Men
              tillsammans med andra vet jag att vi har mycket kunnande och många
              idéer att bidra med.
            </seg>
            <seg n="5376bc7b">
              Jag vet att många med mig känner så, för när jag reser runtom
              i landet och ställer frågan: Vad ska vi ha EU till? finns det
              mycket svar och åsikter. Svaret är ofta: Jo, EU behövs för de
              stora frågorna miljön, säkerheten, tryggheten, konkurrenskraften,
              jobben. Men ni ska inte lägga er i de frågor som vi kan lösa här
              hemma i kommunen, hemma vid köksbordet. Däri ligger EU:s problem.
              I dag tillämpar EU majoritetsbeslut i fråga om jakt på småfågel,
              men inte för att besluta om miljöskatter. Man kan besluta om badvattenkvalitet
              med majoritet, men det måste vara enhällighet för att diskutera
              säkerheten i Europa. EU måste bli smalare men vassare och lägga
              mer tid på framtiden och mindre på att detaljstyra vardagen.
            </seg>
            <seg n="dc8a7afa">
              Herr talman! Detta kan tyckas som en självklarhet, men uppenbarligen
              är så inte fallet. Den svenska regeringen har i bästa fall varit
              likgiltig och i sämsta fall rent av bromsande när vi diskuterat
              gemensamma lösningar för miljö och säkerhet. Hur som helst har
              man inte varit intresserade av EU annat än när det kunnat ge glans
              åt den egna politiken. Med en sådan njugg inställning till EU-samarbetet
              är det inte svårt att förstå skepsisen mot det nya fördraget.
              Men det legitimerar inte heller den motståndsrörelse som Vänsterpartiet
              och Miljöpartiet bedriver i taktiska syften med stora överord.
            </seg>
            <seg n="edf3fcee">
              Ni som avvisar samarbetet och det nya fördraget har också ett
              ansvar för att beskriva vad ert alternativ är i stället. Ni måste
              tala om varför ni föredrar dagens obegripliga härva av fördrag
              framför ett samlat dokument som på ett enkelt sätt beskriver EU
              eller varför det inte skulle vara bra att EU blir öppnare och
              att ministrar tvingas redovisa hur de röstar i EU:s ministerråd.
              Ni måste ge besked om varför inte de folkvalda i Europaparlamentet
              ska få mer att säga till om eller om varför de nationella parlamenten
              inte bör få ökade möjligheter att sätta stopp för centralistisk
              lagstiftning. Och ni blir naturligtvis svaret skyldiga i fråga
              om varför ni nu avvisar ett fördrag som beskriver hur man gör
              för att lämna EU, något som ni har efterlyst i många år.
            </seg>
            <seg n="eb0d70e9">
              För trots unionens alla fel och brister har vi i Europa bara
              EU att samarbeta i. Ni må tala om alternativt Europasamarbete
              och andra forum för att fatta beslut. Men fram till att ni beskrivit
              hur det ska gå till är det bara tomma ord och innehållslös propaganda.
              I debatten heter det att EU får nya stora befogenheter. Men, mina
              vänner, de stora stegen har vi redan tagit i och med medlemskapet.
              Det finns ökade inslag av ökad överstatlighet. EU får mer att
              säga till om när det gäller internationell brottslighet. Jag har
              hört väldigt få röster som inte tycker att det behövs. EU får
              större möjligheter när det gäller kulturpolitiken. Jag tycker
              att det är helt onödigt. Det sköter vi bättre själva. Men jag
              har svårt att se att det skulle vara den avgörande invändningen
              som gör att man säger nej till fördraget.
            </seg>
            <seg n="285e0f41">
              Kort sagt: Det är inte ett perfekt förslag. Men det är ett steg
              framåt. EU blir lite tydligare, lite öppnare och lite lättare
              att påverka. Det går i rätt riktning. Därför är Centerpartiet
              positivt till det nya förslaget till fördrag.
            </seg>
            <seg n="824b05bf">
              Det europeiska projektets själ och utmaning är den ständiga förändringen.
              Det är de nya projekten och de gemensamma tagen för att ta sig
              an nya, stora utmaningar. Det är den stegvisa utvidgningen mot
              ett alltmer enat Europa som vi har det gemensamma ansvaret för
              att klara av. Då måste vi också ha ett fördrag, en beslutsordning,
              i Europa som gör det möjligt att få ett öppnare, mer demokratiskt
              och samlat Europa.
            </seg>
          </u>
          <note type="speaker" n="053ce52b">
            Anf. 7 MARIA WETTERSTRAND (mp):
          </note>
          <u who="maria_wetterstrand_ef7a7b" xml:id="i-531bd4112a82f3b3-0" n="2d9368f7">
            <seg n="e216a9e0">
              Herr talman! Åhörare! Jag vill börja med att tacka de politiska
              företrädarna i Storbritannien, Spanien, Danmark, Irland, Holland,
              Portugal, Polen, Tjeckien och Luxemburg för att de låter folken
              rösta om förslaget till den nya EU-konstitutionen. Det innebär
              att åtminstone en majoritet av EU:s befolkning har rösträtt i
              den här frågan, dock ej folket i Sverige än så länge. Här anses
              människorna nämligen inte tillräckligt intellektuellt begåvade.
              Det är en för svår och komplicerad politisk fråga för folket att
              avgöra enligt både regeringen och den borgerliga alliansen. Samtidigt
              är de förändringar som föreslås i konstitutionen inte alls särskilt
              stora enligt samma partier.
            </seg>
            <seg n="804fc08b">
              Ni människor som lever i Sverige är alltså, till skillnad från
              majoriteten av EU:s befolkning, intellektuellt inkapabla att säga
              ja eller nej till EU:s konstitution trots att den bara påstås
              innehålla några små, knappt märkbara, förändringar. Däremot är
              ni uppenbarligen kompetenta nog att utse en hel riksdag, politiker,
              för att avgöra frågan åt er trots att frågan över huvud taget
              inte diskuterades i den valrörelse som föregick det val till riksdagen
              som var för några år sedan.
            </seg>
            <seg n="2baf47ca">
              Jag tycker inte att den här argumentationen går riktigt ihop
              i mitt huvud. Jag har en helt annan uppfattning än regeringen
              och den borgerliga alliansen. Jag anser att folket i Sverige både
              kan och borde få rösta om konstitutionen. Dessutom är det min
              bedömning att den här konstitutionen innehåller stora förändringar
              av EU i riktning mot en allt starkare och mer maktfylld politisk
              union. Genom de folkomröstningar som genomförs ges en möjlighet
              till en seriös och allmän debatt om EU:s framtid bland en majoritet
              av EU:s befolkning. Jag tycker att det är synd att vi missar den
              chansen i Sverige, för det är hög tid för en sådan diskussion.
            </seg>
            <seg n="3983367b">
              I den konstitution som vi pratar om finns till exempel följande
              förslag: EU ska ha en permanent rådsordförande som företräder
              EU utåt och en gemensam utrikespolitisk talesperson. De stora
              EU-länderna får större inflytande på bekostnad av de små. Vi är
              ett ganska litet land i det avseendet. Vetorätten, alltså de nationella
              regeringarnas möjlighet att säga nej till förslag, avskaffas på
              31 nya områden enligt Europaparlamentets tjänstemäns informationsblad.
              Euron slås fast som unionens valuta, och Sverige har hittills
              inte begärt något undantag.
            </seg>
            <seg n="c694aa29">
              Man fastslår att EU-rätten ska ha företräde framför medlemsstaternas
              lagstiftning. Det finns de som anser att det redan är så i dag,
              men här slås det definitivt fast i konstitutionen att det ska
              vara på det viset. Det innebär att lagar som vi stiftar här i
              Sveriges riksdag kan förklaras ogiltiga om de strider mot en lag
              som beslutas i EU. Det innebär att när vårt folk väljer sina företrädare
              i riksdagen kan man inte vara säker på att man kan utkräva ansvar
              för de beslut som fattas. Det kan vara andra länders politiker
              som bestämmer vad det är för lagar som ska gälla.
            </seg>
            <seg n="94ed3286">
              Det är också ganska intressant att titta på vad man inte ändrar
              i den här konstitutionen. Man har fortfarande kvar Euratomfördraget,
              som syftar till att främja kärnkraftens utveckling. Jordbruks-
              och fiske- samt transportpolitiken, som är viktiga miljöfrågor,
              är fortfarande satta på undantag. Jordbrukspolitiken är en kopia
              av 50 år gamla texter. Det känns inte särskilt modernt, tycker
              jag. Det sker inte heller någon förstärkning av miljögarantin.
              Det finns alltså fortfarande ingen generell rätt för enskilda
              länder att ställa hårdare miljökrav, utan man kan fortfarande
              hävda att hårdare miljökrav är handelshinder. Det är inte acceptabelt,
              tycker jag.
            </seg>
            <seg n="63b79b74">
              Det finns naturligtvis några bra saker med konstitutionsförslaget
              också, såsom att de nationella parlamentens roll förtydligas och
              att medborgarna ges möjlighet att ta initiativ till lagstiftning.
              Man får en ökad offentlighetsprincip, och det ska vara öppenhet
              när det gäller ministerrådet. Det är ju bra, men det här är väl
              saker som borde vara självklara? Man kan inte behöva en hel pocketbok
              av konstitution för att få fram de förslagen tycker jag. Jag tror
              nog att det skulle räcka med Göran Hägglunds lilla serietidning
              för att lösa de frågorna.
            </seg>
            <seg n="9eb8a16b">
              För någon månad sedan fick regeringen ta emot 120 333 namnunderskrifter
              med krav på en folkomröstning. Det är den näst största namninsamling
              som har gjorts i Sverige. Den pågår fortfarande. Och jag tycker
              att det är dags att regeringen och den borgerliga alliansen lyssnar
              på denna folkets remiss.
            </seg>
            <seg n="78eb2b29">
              Vi i Miljöpartiet de gröna vill ha ett annat europeiskt samarbete
              än dagens EU. Vi ser väldigt positivt på att EU utvidgas och blir
              alltmer alleuropeiskt, och vi hoppas att den processen fortsätter.
            </seg>
            <seg n="73f0ef12">
              I takt med att EU blir större måste också makten flyttas nedåt,
              närmare människorna, och decentraliseras för att vi inte ska riskera
              att man bygger upp en maktstruktur som är långt från de människor
              som berörs av besluten.
            </seg>
            <seg n="591cff7a">
              Vi vill att människor ska kunna röra sig fritt, studera och arbeta
              på olika håll i Europa och i världen. Nationsgränserna behöver
              få mindre betydelse. Dagens EU minskar visserligen gränserna mellan
              länderna inom unionen, men gränsen utåt blir i stället skarpare.
              Och det är en utveckling som vi gröna inte kan stödja.
            </seg>
            <seg n="e18805a4">
              Medan unga svenska kvinnor reser till Paris för att studera bankar
              andra unga kvinnor på EU:s port, kvinnor som är på flykt undan
              förtryck och dödshot, kanske för att de har påståtts vara otrogna
              efter en våldtäkt. Om de över huvud taget lyckas ta sig över EU:s
              murar, är risken stor att de skickas hem igen eftersom de inte
              anses ha asylskäl.
            </seg>
            <seg n="d980020f">
              Andra unga kvinnor och flickor luras hit av skrupelfria människosmugglare
              och förleds in i prostitution. Om de lyckas bli fria och söka
              sig till myndigheterna är det bara för att bli hemskickade igen
              till skam och förnedring.
            </seg>
            <seg n="a1f6b07d">
              Vi vill ha ett Europa där asylrätten värnas och utvecklas i stället
              för att raseras som i dag.
            </seg>
            <seg n="cc47efd3">
              Vi vill ha färre tullmurar i Europa och i världen. Dagens EU
              tar bort tullarna mellan EU-länderna men bygger högre tullmurar
              mot omvärlden. Samtidigt subventionerar man bönderna inom unionen.
              Det innebär att de fattiga länderna i syd inte har en chans att
              konkurrera, inte ens när deras produkter egentligen är billigare
              att producera. EU:s politik bidrar till en utarmning av företag
              i fattiga länder. Det är en utveckling som vi gröna inte kan acceptera.
            </seg>
            <seg n="86cabedd">
              Vi vill ha en starkare miljöpolitik i Europa och i världen. Många
              miljöproblem är gränsöverskridande. Det innebär att ett beslut
              i ett enskilt land påverkar alla andra länder. Det är orsaken
              till att vi i Miljöpartiet vill att vissa miljöfrågor ska hanteras
              med majoritetsbeslut därför att de enskilda ländernas beslut påverkar
              alla medborgare.
            </seg>
            <seg n="07828a59">
              I dagens EU sätts miljön alltid i andra hand, och företagens
              rätt att fritt sälja sina produkter kommer i första hand. Miljön
              är bara ett handelshinder, och det tycker vi inte är acceptabelt.
              Enskilda länder måste ha rätt att gå före på miljöområdet samtidigt
              som alla länder sätter upp gemensamma minimiregler tillsammans.
              På så vis kan man höja grundnivån för miljöskyddet, samtidigt
              som man inte hindrar en framsynt miljöpolitik och nationella föregångare
              som vill gå längre.
            </seg>
            <seg n="b4113a23">
              Vi tycker att vi i Sverige själva ska kunna bestämma om vi vill
              stoppa torskfisket för att skydda tillväxten av torsk, om vi vill
              förbjuda farliga bekämpningsmedel i jordbruket eller om vi vill
              förbjuda vattenskotrar att köra runt på alla små svenska sjöar.
            </seg>
            <seg n="c1b4447f">
              Slutligen är det viktigt att man har ett europeiskt samarbete
              där beslutsmakten finns närmare människorna. Det finns en starkt
              utbredd frustration hos människor i många europeiska länder över
              att man inte kan påverka de politiska besluten. Inom EU i dag,
              och än mer med det nya fördraget, är detta särskilt tydligt. Den
              politiska makten finns för långt borta.
            </seg>
            <seg n="bd21d45c">
              Ett framtida Europa måste låta människornas röster höras. Det
              innebär att besluten måste fattas närmare dem som berörs. Det
              må vara effektivt, som statsministern uttrycker det, att ha en
              stark centralmakt, men vi menar att det i längden är till större
              skada än nytta. Ett första steg i att flytta makten närmare människorna
              borde väl vara att låta folket i Sverige framföra sin åsikt om
              EU:s konstitution.
            </seg>
          </u>
          <note type="speaker" n="aed49ac3">
            Anf. 8 Statsminister GÖRAN PERSSON (s):
          </note>
          <u who="goran_persson_statsministe" xml:id="i-a30e867d84ea4fdb-1" n="58625cc9">
            <seg n="5e89c53e">
              Herr talman! Jag tycker att det var bra att Maria Wetterstrand
              ändå sade att hon är en varm anhängare av utvidgningen av EU.
              Den saken gick Lars Ohly förbi. Han nämnde över huvud taget inte
              utvidgningen i sitt anförande. Denna fantastiska framgång, Lars
              Ohly, att länder som har varit förtryckta av kommunismen sedan
              andra världskriget nu har kunnat få sin frihet, denna dröm som
              fortfarande närs av människor på Balkan om att få leva i demokratier,
              och denna strävan som finns att få samarbeta med oss andra i Europa
              har blivit möjlig därför att kommunismen har fallit. Och det blev
              möjligt därför att EU fanns där som en vision och som en möjlighet,
              och vi var mer än några andra de som drev den frågan.
            </seg>
            <seg n="28e79390">
              Vi ska erinra om det eftersom det är därför som vi står här i
              dag. Vi hade inte haft den här debatten om ett nytt fördrag i
              EU om vi inte hade fått en utvidgning. Då hade vi kunnat leva
              med Amsterdamfördrag och Nicefördrag och allt vad de heter. Men
              nu ser vi att ytterligare länder, till exempel Ukraina, vill ta
              steget. Det är för tidigt att säga när det sker och hur det sker,
              men drömmen finns där.
            </seg>
            <seg n="160f123f">
              Då inträffar för mig, Lars Ohly, som socialdemokrat följande
              mycket viktiga frågeställning. När unionen växer, ska den då också
              orka ta beslut, och var ska besluten tas? Det finns nämligen en
              vision om en stor union som är kraftlös, en union som egentligen
              bara är ett frihandelsområde. Det är de brittiska konservativas
              vision. Det är Margaret Thatchers tankeskapelser. Och där hamnar
              man om man säger ja till utvidgningen men nej till att ge det
              växande Europa politiska förutsättningar att ta ansvar för sin
              tid, sin kontinent och sin glob. Det går Lars Ohly fullständigt
              förbi. Sedan talar han om att vi överger alliansfriheten. Det
              är fel. Det är här i Sveriges riksdag som sådant beslutas också
              i framtiden. Och han talar om en lång rad andra saker som på punkt
              efter punkt är felaktiga. Men det viktiga och det centrala går
              han förbi.
            </seg>
            <seg n="5259b145">
              Låt mig bara säga till Maud Olofsson och Centerpartiet på en
              gång att det blir strid om frågorna om kollektivavtalen. Maud
              Olofssons och Centerpartiets sätt att se på kollektivavtal är
              mycket oroväckande. Det är inte mot lettiska löntagare, arbetare,
              som Byggnads driver detta i Sverige, utan det är mot lettiska
              företag som inte vill skriva på kollektivavtal. Är ni i Centerpartiet
              nöjda med det som kom från Volvo häromdagen, där man har haft
              slovakiska arbetare som har haft löner på 10 kr i timmen, tror
              jag? Det är sådant som förekommer i Sverige redan och sådant som
              bryter mot gällande avtal. Kollektivavtalen skyddar de sämst ställda
              på arbetsmarknaden. Centerpartiet har tidigare varit anhängare
              när det gäller kollektivavtal. Men man tillhör nu en aggressiv
              höger som i händelse av ett regimskifte kommer att angripa dessa
              kollektivavtal. Det är alldeles uppenbart.
            </seg>
            <seg n="c435b436">
              Till Fredrik Reinfeldt vill jag säga följande. Varför stå här
              i talarstolen och tala om Irland, Finland och andra länder som
              förebilder, länder som inte har klarat det som vi har klarat i
              Sverige, att ha en hög sysselsättningsnivå? Varför stå och tala
              om dem när de har prövat de recept som ni vill ha för att fördärva
              a-kassa och sjukförsäkringssystem och för att sänka ersättningarna
              till en låg nivå och nå sämre resultat än vi? Där finns ingen
              inspiration att hämta. Det är dålig Europapolitik. Vi fortsätter
              att utveckla vår välfärdspolitik, och vi gör det i den trygga
              förvissningen att vi också kan samarbeta med andra, men de får
              finna sina modeller. Vi importerar ingenting till Sverige som
              är dåligt.
            </seg>
          </u>
          <note type="speaker" n="1c79619b">
            Anf. 9 FREDRIK REINFELDT (m):
          </note>
          <u who="fredrik_reinfeldt_f17bb9" xml:id="i-3051ef6ffdee57f6-1" n="65e42657">
            <seg n="fa72fcc9">
              Herr talman! I dag har två regeringsalternativ uppträtt i denna
              kammare det ena en borgerlig allians med moderater, folkpartister,
              kristdemokrater och centerpartister som har beskrivit sin tilltro
              till Europa och det europeiska samarbetet, till att kraft kan
              hämtas ur detta samarbete för att skapa ett bättre liv för oss
              som lever på den här kontinenten. Hur det andra regeringsalternativet
              ser ut överlämnar jag åt betraktaren att fundera över detta efter
              att ha följt dagens debatt så här långt.
            </seg>
            <seg n="d8c98458">
              När jag växte upp stod utvecklingen för Europa och vägde. I det
              Europa som jag föddes in i och som jag gick i skola i var det
              ännu inte avgjort om det var kommunismens principer eller demokrati,
              rättsstat och marknadsekonomi som skulle dominera i Europa. Det
              stod och vägde.
            </seg>
            <seg n="857c6115">
              Det stod också och vägde här i Sveriges riksdag. Några av oss
              sökte inspiration i demokratierna i den västliga gemenskapen.
              Andra reste till Moskva och läste upp hyllningstelegram och hoppades
              att kommunismen skulle segra. Det är kanske idé att påminna om
              detta ibland, om att vi lyckades fördriva kommunismen från den
              europeiska kontinenten så till den milda grad att mycket få nu
              är kvar. Men en av de få som är kvar står i denna talarstol och
              föreläser för oss andra om hur demokrati ska fungera. Att han
              bara vågar!
            </seg>
            <seg n="1f88367d">
              Han måste ju hoppas att varenda historiebok i den svenska skolan
              är så nedklottrad att ingen kan läsa om vad som har varit. Ditt
              parti har konsekvent varit emot utbredningen av demokrati, hur
              den än har sett ut. Stå inte och föreläs för oss andra om hur
              demokrati ska byggas, för oss som försöker att få detta att fungera
              tillsammans med andra! Beskedet är också typiskt för Vänsterpartiet.
              Om man ställer en fråga får man reda på att det inte ingår i samarbetet.
            </seg>
            <seg n="c9177ddc">
              Låt mig bara göra klart en sak: Det är Lars Ohly som har gjort
              Göran Persson till statsminister, och det är Lars Ohlys parti
              som tolererar Göran Perssons utrikespolitik och agerande i Europeiska
              unionen. Om ni vill se en annan tingens ordning redogör då för
              det här i riksdagens kammare, för annars är det så att ni indirekt
              stöder den regeringspolitik som bedrivs. Det duger inte att när
              det passar berätta att vi egentligen inte är med. Det är ni som
              har gjort det hela möjligt.
            </seg>
            <seg n="8843ad38">
              Till Maria Wetterstrand vill jag säga att jag inte fick något
              svar när det gällde militariseringen av Europeiska unionen. I
              ert material inför Europaparlamentsvalet säger ni nej till en
              militarisering av EU. Sverige ska begära formellt undantag från
              det militära samarbetet, och EU ska inte bedriva en egen utrikes-
              och säkerhetspolitik.
            </seg>
            <seg n="daa13ca1">
              Detta är tydligt. Men vad är det för politik ni har drivit här
              i Sveriges riksdag?
            </seg>
            <seg n="06ad6bf5">
              I morse läste jag i tidningen att Miljöpartiets representant
              i Försvarsberedningen nu är så omfamnad av sitt samarbete med
              socialdemokratin att hon till och med ska börja jobba på Försvarsdepartementet
              för att tillsammans med Socialdemokraterna utforma politiken som
              för Sverige in i det europeiska samarbetets militära del. Vad
              är det som gäller, Maria Wetterstrand? Är det partiprogram eller
              det som ni har fattat beslut om i Sveriges riksdag? Ge besked
              till era väljare här i dag!
            </seg>
          </u>
          <note type="speaker" n="b4b04faf">
            Anf. 10 LARS LEIJONBORG (fp):
          </note>
          <u who="lars_leijonborg_6e9b34" xml:id="i-ea8994b374e508a7-1" n="c9439e3c">
            <seg n="b18fb425">
              Herr talman! Två gånger på tio år har svenska folket folkomröstat
              om EU-frågor. Det är inte trovärdigt att vi på ja-sidan inte skulle
              våga ta den debatten det är klart att vi gör det. Å andra sidan
              kan vi inte hamna i en situation där varje EU-förändring ska göras
              till föremål för folkomröstning bara därför att några på nej-sidan
              vill sätta så mycket käppar i hjulet som möjligt.
            </seg>
            <seg n="07730a24">
              Vi tar debatten. Än så länge tycker jag inte att den svenska
              debatt som förts har varit särskilt övertygande när det gäller
              att den här konstitutionen skulle utgöra så stora problem som
              det påstås. Tvärtom! Den är ett viktigt instrument för att fortsätta
              unionens utveckling, även om den inte innebär några dramatiska
              förändringar gentemot det som redan tidigare har växt fram.
            </seg>
            <seg n="82b55159">
              Då måste man ställa frågan: Hur kommer det sig att vi inte har
              en bättre EU-debatt i Sverige? Så långt har ju många på ja-sidan
              och de på nej-sidan rätt i att vi inte har en tillräckligt bra
              Europadebatt. Jag menar att lösningen ligger i den splittring
              som Fredrik Reinfeldt talade om och som finns inte bara inom det
              regerande blocket utan också inom socialdemokratin. Det faktum
              att denna fråga går så djupt rakt igenom regeringspartiet gör
              att regeringspartiet på alla sätt flyr den här debatten.
            </seg>
            <seg n="188a8efd">
              Om man tänker efter lite grann och funderar över vad som hänt
              i Sverige under den senaste tiden får man det här nästan övertydligt
              illustrerat. Göran Persson, som inte ens vill lyssna på mig, utser
              Marita Ulvskog till chef för sin partiorganisation hon som är
              en av de mest profilerade EU-motståndarna i hans parti. Med den
              främsta svensken i det europeiska samarbetet, vår kommissionär
              Margot Wallström, har Göran Persson tydligen en djup personkonflikt.
              Och han utser Bosse Ringholm, som sitter med här och som säkert
              har en del kvaliteter men som definitivt inte är någon entusiastisk
              folktalare, till huvudansvarig för att förankra regeringens Europapolitik
              hos det svenska folket. För att inte också nämna utrikesministern,
              som sitter med här och som säger att det var bra att oppositionen
              vann när man röstade om övergångsregler. Också det är en illustration
              av den djupa splittringen i regeringspartiet och av att Göran
              Persson inte, menar jag, har levt upp till sitt ansvar att på
              ett entusiastiskt och kraftfullt sätt förankra sin eventuella
              Europavision i sitt parti och hos det svenska folket detta därför
              att han har prioriterat att hålla samman sitt parti, och då har
              Europafrågorna fått offras på partienighetens altare.
            </seg>
            <seg n="4918d1bb">
              Därför är vi, menar jag, i den situation som vi är i. Detta är
              beklagligt. Men vi andra får väl göra vad vi kan för att kompensera
              det. Det är viktigt att vi förändrar situationen att opinionsmätningar
              visar att svenska folket är det mest EU-negativa folket i hela
              unionen. Så ska vi inte ha det.
            </seg>
            <seg n="71aabb12">
              Det hjälper inte, Maria Wetterstrand, om vi förbjuder torskfiske,
              för andra kommer att fiska i Östersjön och på andra håll. Ska
              vi nå fram med miljöpolitiken och naturskyddet måste vi göra det
              tillsammans. Det är därför som EU-tanken behöver förankras mycket
              bättre hos det svenska folket.
            </seg>
          </u>
          <note type="speaker" n="4490ce51">
            Anf. 11 GÖRAN HÄGGLUND (kd):
          </note>
          <u who="goran_hagglund_759c03" xml:id="i-a001fea690488f30-1" n="f83d5a79">
            <seg n="3a0e94aa">
              Herr talman! Jag tror att den diskussion som vi just nu lyssnar
              på väldigt mycket visar hur en folkomröstningsdiskussion i vårt
              land skulle fortgå. Man har lämnat den sakliga grunden kring det
              fördrag som då skulle diskuteras, eller borde diskuteras, för
              att i stället lyssna på beskrivningar av någonting som inte är
              sant och ett försvar av de texter som man enat sig om efter kompromissamtal.
            </seg>
            <seg n="5891c62c">
              Lars Ohly har en lång lista här över det elände som skulle följa
              i vårt land om det här fördraget blev verklighet. Han har fel
              på punkt efter punkt, till exempel när det gäller att detta skulle
              tvinga in Sverige i den gemensamma valutan. Detta vet naturligtvis
              Lars Ohly. Men han är inte intresserad av sanningen i den här
              frågan, utan han är intresserad av någonting helt annat. Han vill
              ju att Sverige ska lämna unionen. Det är det som diskussionen
              kommer att handla om.
            </seg>
            <seg n="3ffaf6d2">
              Frankrike målas här upp som ett lysande undantag i det demokratiska
              mörkret i Västeuropa. Men sanningen är att Frankrike kommer att
              folkomrösta, åtminstone om kampanjen fortsätter som den hittills
              har varit, om Chiracs framtid. Frankrike kommer att folkomrösta
              om Turkiet hör hemma i unionen. En sådan kampanj vill inte jag
              ha. Jag vill ha en diskussion om vilka spelregler som ska gälla
              för det europeiska samarbetet för att vi på bästa möjliga sätt
              ska kunna ta oss an de utmaningar som vi har att hantera.
            </seg>
            <seg n="59a7a96c">
              Vad ni vill är att Sverige ska lämna den här unionen och gå ut
              till ingenting. Där finns inga svar. Isolering är inte vägen till
              ett bättre Europa. Isolering är inte vägen till framgång. Vi måste
              samarbeta med andra. Vi är beroende av andra. Tror man inte det
              då finns egentligen ingen grund för samtal om de här frågorna.
            </seg>
            <seg n="c216486e">
              EU ska vara en värdegemenskap. Därför är det som nu händer i
              Europa oerhört positivt, där land efter land vill ansluta sig
              och delta. I strävan efter medlemskap sker förbättringar för de
              sämst ställda. Dödsstraff avskaffas, de mänskliga rättigheterna
              förstärks och minoriteter ges skydd i ländernas lagstiftningar.
              Vi har sett det i land efter land. Vi ser det nu i Turkiet, även
              om där mycket återstår att göra, inte minst när det gäller minoriteternas
              rättigheter. Därför tycker jag att det är farligt att resonera
              om när EU är färdigbyggt. Nu är utvidgningen klar, säger en del.
              Men varför ska vi sätta sådana gränser? För min del är anslutningen
              till EU:s värdegrund det som i första hand är styrande för potentiella
              medlemmar, inte geografin.
            </seg>
            <seg n="c4d66588">
              Jag vill att EU ska vara en moralisk ledfyr, sade jag tidigare,
              i världen. Men det kräver en respekt, en återuppväckt respekt,
              för principer som inte kan slängas över bord i den stund som egenintresset
              knackar på dörren eller gör sig gällande. Jag tycker att det finns
              starka skäl att rikta kritik mot den svenska regeringen när man
              har vikit ned sig när det till exempel gäller Kubafrågan och export
              av vapen till Kina. När det gäller Kubafrågan skrev Tjeckiens
              förre president Vaclav Havel så här: Jag har svårt att tänka mig
              ett bättre sätt för EU att vanhedra de nobla idealen frihet, jämlikhet
              och mänskliga rättigheter som unionen omfattar när man i EU beslutade
              sig för att sluta bjuda in Kubas förtryckta demokratirörelse till
              ambassaderna.
            </seg>
            <seg n="b10c164a">
              Det var svagt av Sverige att inte stå upp för den rörelsen. Jag
              är beklämd över Sveriges position när det gäller vapenexporten
              till Kina.
            </seg>
          </u>
          <note type="speaker" n="2aa93378">
            Anf. 12 LARS OHLY (v):
          </note>
          <u who="lars_ohly_d95919" xml:id="i-7424d244e3ad495f-1" n="fc911f8d">
            <seg n="f47a81c8">
              Herr talman! Göran Hägglunds kritik av Fredrik Reinfeldt var
              förödande. Här diskuteras annat än sakfrågan. Men jag håller med,
              för Fredrik Reinfeldt stod plötsligt naken trots sin vackra kostym.
              Han kunde inte diskutera sakfrågan. Han kunde inte diskutera konstitutionen.
              Han kunde inte diskutera folkomröstningen. Men jag tar när som
              helst en diskussion och en debatt med dig, Fredrik Reinfeldt,
              var som helst om demokrati. Inga problem för mig. Den svenska
              högern har konsekvent motsatt sig alla demokratiska utvidgningar
              från rösträtten och framåt. Ni har stött övergrepp internationellt.
              Ni har stött brott mot internationell lag och folkrätt. Ni har
              stött brott mot demokratin, både internationellt och här i Sverige.
              Ni är motståndare till fackliga rättigheter och mänskliga rättigheter
              i demokratisk form. Jag tar gärna den debatten med dig. Men du
              hade inte ett argument om konstitutionen, inte ett argument om
              EU:s framtid, inte ett argument om folkomröstningen.
            </seg>
            <seg n="b4ed4a0a">
              Maud Olofsson sade: Hur kan ni vara emot? Här finns ju ökad öppenhet
              och utträdesparagraf, och de nationella parlamenten får en tydligare
              roll. Samtidigt gav Maud Olofsson svaret alldeles omedelbart.
              Hon vill inte att kollektivavtal ska gälla. Antagligen tycker
              hon som Fredrik Reinfeldt att svenska byggnadsarbetare har för
              bra betalt, och det gäller väl övriga yrkesgrupper också, som
              ska utsättas för ohelig konkurrens från de företag som vägrar
              respektera kollektivavtal. Maud Olofsson vill ha avregleringar,
              privatiseringar, utförsäljningar, konkurrensutsättningar. Maud
              Olofsson står naturligtvis bakom de skrivningar i konstitutionen
              som leder till att sysselsättning, välfärd och miljö alltid ska
              komma i andra hand. Maud Olofsson tycker antagligen att folkhälsa,
              fackliga rättigheter och miljöhänsyn ska underordnas den heliga
              fria rörligheten. Den militära alliansfriheten ska omöjliggöras,
              och den militära kapaciteten ska öka. Det står så i fördraget,
              det är inga hjärnspöken, Göran Hägglund, det är bara att läsa
              innantill.
            </seg>
            <seg n="5c6f5375">
              Konstitutionen respekterar inte vårt nej till EMU. Det är svaret
              på varför Centerpartiet och de borgerliga står bakom. Det är svårare
              att förstå varför socialdemokratin står bakom en grundlag som
              skriver in en nyliberal ekonomisk politik och som är överställd
              såväl svensk lag som svensk grundlag. Göran Persson slår sig för
              bröstet och säger: Vi drev mer än några andra kravet på utvidgningen
              av EU.
            </seg>
            <seg n="09350725">
              Vi är naturligtvis glada att människor får möjlighet att i folkomröstningar
              bestämma även när det gäller medlemskap i den europeiska unionen.
              Vi respekterar självklart den majoritet som beslutar att man vill
              välja den vägen, precis som vi respekterar den majoritet i Sverige
              som 1994 röstade ja. Men när det gäller övergångsregler som skulle
              förhindra människor att faktiskt kunna vara delaktiga i den kanske
              enda riktigt progressiva delen av EU-samarbetet, nämligen den
              fria rörligheten för människor, stod Göran Persson på en annan
              sida. Då skulle det försvåras, då skulle människor förhindras
              att utnyttja den fria rörligheten.
            </seg>
            <seg n="bdbe64ce">
              Flera säger, till exempel Göran Hägglund och Göran Persson, att
              Lars Ohly har fel på punkt efter punkt. Det är inte så underligt
              att ni tycker det. I politiska debatter tycker man sällan att
              motståndarna har rätt. Jag tycker att ni har fel på punkt efter
              punkt. Det som skiljer oss är att jag litar på mina argument och
              är beredd att stå inför svenska folket, debattera och diskutera
              och låta dem avgöra vem som har rätt och vem som har fel. Ni vågar
              inte, för ni litar inte på era argument.
            </seg>
            <seg n="7a144d9f">
              Om Frankrike säger nej, vad kommer ni att göra då? Då har fördraget
              fallit. Konstitutionen finns inte som förslag. Enligt alla de
              regler som är konstitutionellt fastlagda i dag finns inte grundlagsförslaget
              kvar. Vad kommer ni då att göra? Kommer ni ändå att gå fram med
              förslaget i Sveriges riksdag? Ska vi fatta beslut om någonting
              som inte längre gäller? Eller ska ni då äntligen inse att om vi
              ska göra om Europa så måste vi göra det med demokratisk förankring
              och folkligt stöd? Det måste dessutom göras så att folket får
              chansen att avgöra. Låt folket bestämma!
            </seg>
          </u>
          <note type="speaker" n="f3cd165f">
            Anf. 13 MAUD OLOFSSON (c):
          </note>
          <u who="maud_olofsson_1bc509" xml:id="i-aff06d5e216d3e06-1" n="a49ebbe4">
            <seg n="39383010">
              Herr talman! Nu ska vi inte blanda bort korten, statsministern.
              Talet om social turism handlade om att människor från de nya medlemsländerna
              skulle komma hit och leva på våra välfärdssystem. Det var det
              det handlade om. Det var därför vi behövde övergångsregler enligt
              statsministern. Nu har utrikesministern tillsammans med många
              andra faktiskt upptäckt att det inte kom några sociala turister,
              men statsministern fortsätter att prata om dessa övergångsregler.
              Det är ovärdigt.
            </seg>
            <seg n="38f68fed">
              Den andra delen handlar om konkurrens, om den öppna marknaden,
              om de nya medlemsländernas möjlighet att bygga upp sina ekonomier
              och delta med samma regelverk som vi som redan har varit med ett
              tag. Det handlar om tjänstedirektivet. Det är den diskussionen
              vi för i Europa för att kunna underlätta också rörelse av tjänster
              över gränser. Jag undrar vad det är för tanke som ni har bakom
              den här diskussionen. Ni skrämmer med att de lettiska arbetarna
              ska komma hit och ta våra jobb. Vad är det för underliggande värdering
              i denna skrämselpropaganda?
            </seg>
            <seg n="04ede4b3">
              Låt oss öppna oss, låt oss se att dessa länder har samma rätt
              till ekonomisk utveckling som Spanien, Grekland, Portugal och
              Italien en gång hade, och ni kommer att se att om ett antal år
              kommer den ekonomiska utvecklingen att ha betytt mycket för dessa
              länder.
            </seg>
            <seg n="e898abb7">
              Det andra som jag gärna vill ta upp handlar om miljöpolitiken.
              Maria Wetterstrand står här och säger att man ska säga nej till
              fördraget, för det ger inte möjligheter att arbeta med miljöfrågor.
              Hur ska vi kunna komma framåt på miljöområdet om vi inte samarbetar,
              om vi inte diskuterar möjligheten att få majoritetsbeslut, om
              vi inte diskuterar möjligheten att aktivera EU i just miljöfrågorna?
              I portalparagrafen artikel 13 står det, svart på vitt: Unionen
              ska verka för hållbar utveckling med högt miljöskydd och en bättre
              miljö.
            </seg>
            <seg n="c91ffe66">
              Där har unionen tagit på sig det uppdraget. Men jag menar att
              unionen måste bli ännu starkare. Jag är beredd att gå ännu längre.
              Men vad Maria Wetterstrand och Miljöpartiet vill är att stå kvar
              på ruta 1 där man inte ger några möjligheter för EU att agera.
              Är det bättre för miljön?
            </seg>
            <seg n="bc4c99ce">
              När det gäller euron och valutan vann jag ju den förra folkomröstningen,
              så jag är inte rädd för folkomröstningar. Jag vet att svenska
              folket har sagt nej till den gemensamma valutan, men jag vet också
              att det är andra länder som har sagt ja. Jag störs inte av att
              de har en gemensam valuta. Jag störs inte av att det skrivs in
              i fördraget att de har en gemensam valuta. Vad skulle det förändra?
              Är det någon som tror att dessa länder skulle tvinga oss att byta
              valuta från kronor till euro? Hur skulle det gå till? Nej, sluta
              med skrämselpropagandan.
            </seg>
            <seg n="7e1e74e5">
              Lars Ohly hävdar att vi nu ska byta nationalsång, byta flagga,
              byta ut vår nationaldag och börja att fira Europadagen. Detta
              är ju också skrämselpropaganda. Flaggan finns ju redan. Sången
              finns redan. Europadagen finns redan. Sluta att skrämmas!
            </seg>
            <seg n="fbc8cd29">
              Däremot finns inte det demokratiska skyddet som jag tycker borde
              finnas, nämligen att riksdagen kan vara med och stoppa en del
              av de förslag som kommer fram i Europasamarbetet. Vi är en kontrollant.
              Maria Wetterstrand pratar om decentralisering. Ja, men det är
              ju det som genomförs i det nya fördraget. För en gångs skull kan
              svensk riksdag vara med och stoppa det som vi inte tycker är bra.
              Den möjligheten finns inte i dag. Därför är det så obegripligt
              varför det här skulle vara ett steg tillbaka.
            </seg>
          </u>
          <note type="speaker" n="23555e8a">
            Anf. 14 MARIA WETTERSTRAND (mp):
          </note>
          <u who="maria_wetterstrand_ef7a7b" xml:id="i-531bd4112a82f3b3-1" n="2d9368f7">
            <seg n="d6c2ebbe">
              Herr talman! Åhörare! Jag förstår inte Maud Olofssons argumentation
              när det gäller miljöfrågor. Hur ska vi kunna jobba på ett bra
              sätt med miljöfrågorna i EU när det återigen i det nya fördraget
              slås fast att miljöfrågorna är underställda frihandelsfrågorna?
              Det är ju detta som hela tiden ligger till hinder för enskilda
              länder att gå före på miljöområdet och ställa hårdare krav. Genom
              att enskilda länder kan göra det får man en teknikutveckling där
              några kan visa att saker och ting är möjligt. När det är några
              som går före kan också de andra dras med efteråt. Man har större
              frihet i en delstat i USA att gå före på miljöområdet än vad man
              har som enskilt land inom EU.
            </seg>
            <seg n="9276059d">
              Sedan håller jag helt med Maud Olofsson om att det behövs fler
              instrument på miljöområdet än vad man har i dag, men man får ju
              inte dem genom den nya konstitutionen. Tvärtom kommer allt att
              bli precis lika illa som det har varit förut. Att det skulle ske
              några stora framsteg på miljöområdet med den nya konstitutionen
              kan jag över huvud taget inte förstå.
            </seg>
            <seg n="2a956a50">
              Miljöpartiet motsätter sig EU:s militarisering. Vi motsätter
              oss ett fördrag som kräver att man gradvis ska förstärka medlemsländernas
              militära kapacitet. Vi tycker att det strider mot hela det som
              påstås vara grundidén med Europeiska unionen, nämligen att det
              är ett fredsprojekt. Fred genom upprustning av militär kapacitet
              har aldrig fungerat, menar vi. Det är just därför som vi vill
              minska den svenska militären. Vi tror inte på upprustning, utan
              vi tycker att man bör ställa om den svenska militären och satsa
              mindre pengar på den. Det är därför som vi har gjort en uppgörelse
              med regeringen i försvarsfrågan, Fredrik Reinfeldt.
            </seg>
            <seg n="32f3f95d">
              Vi har accepterat insatsstyrkorna, därför att de kan bidra internationellt
              när FN så begär. Det kommer att ske på FN-mandat. EU kan inte
              kalla in svensk militär och tvinga den till att göra insatser.
            </seg>
            <seg n="056ca24b">
              Vi driver också en annan fråga, nämligen att Sverige ska bidra
              till att skapa en civil fredsstyrka inom EU. Vi har fått igenom
              det förslaget i EU-parlamentet, men det har fortfarande inte hänt
              något. Man ska alltså skapa en civil fredsstyrka som kan ge sig
              in i länder där det finns konflikter och försöka att lösa dem
              på ett sätt som inte kräver militär medverkan.
            </seg>
            <seg n="a8235c45">
              Jag tycker att det är lustigt att höra de borgerliga partiernas
              taktik i den här debatten. Ni försöker att skrämma folk med att
              det inte bara finns EU-entusiaster bland oss övriga tre partier.
              Jag kan meddela er att det finns en hel del människor i Sverige
              som också är tveksamma till att föra över mer makt till EU, närmare
              bestämt en majoritet. Det finns säkerligen en hel del även bland
              era egna väljare och medlemmar.
            </seg>
            <seg n="dfa75688">
              Människor vill kunna påverka sina egna liv. Kanske är det också
              därför som 58 % vill folkomrösta om konstitutionen. De vill kunna
              få medinflytande. 12 % tycker att man ska fatta beslut på det
              sätt som riksdagens majoritet vill.
            </seg>
            <seg n="ff91674a">
              Det finns tecken på att Frankrikes folk kan komma att rösta nej
              till konstitutionen, och det är ju viktigt att diskutera innebörden
              av ett sådant resultat. Jag tycker att man måste dra slutsatsen
              att det behöver upprättas en beredskap för att ta fram ett nytt
              fördrag på ett betydligt mer demokratiskt sätt än förra gången.
              Även EU-kritiker och motståndare bör finnas med i processen. Den
              grupp som tar fram fördraget måste vara jämställd, i stället för
              att som förra gången bestå av 83 % män. Jag tycker också att det
              vore klokt att låta medelåldern vara något lägre än förra gången.
              Syftet måste vara att få fram ett fördrag som kan accepteras av
              folket i de länder som är med i EU, och inte som i dag som det
              tycks kanske avvisas av folket.
            </seg>
          </u>
          <note type="speaker" n="82418313">
            Anf. 15 Statsminister GÖRAN PERSSON (s):
          </note>
          <u who="goran_persson_statsministe" xml:id="i-a30e867d84ea4fdb-2" n="58625cc9">
            <seg n="5b773913">
              Herr talman! Fördraget är inte perfekt. Ingen av oss som är anhängare
              av det påstår den saken, och så har det väl varit alltid med politiska
              dokument. De är kompromisser därför att vi tar hänsyn till varandra.
              Men utan detta fördrag ingen handlingskraft i en växande union.
              Utan detta fördrag inget fortsatt hopp för de länder som vill
              bli medlemmar i EU. Utan detta fördrag ingen möjlighet att driva
              en politik i Europa som motvikt till ett alltmer aggressivt globalt
              kapital.
            </seg>
            <seg n="aabb3bcd">
              Det är också viktigt att säga att EU är en av de få politiska
              krafter som vi har som vi kan använda för att sätta emot ett internationellt
              kapital som blir alltmer aggressivt. Då krävs det också att detta
              EU kan fatta beslut självfallet på rätt nivå och göra det relativt
              snabbt. Sedan i vilken riktning som besluten ska gå avgörs av
              vilka politiska krafter som dominerar Europa. Just nu är högern
              stark. För några år sedan var det min politiska familj som dominerade.
              Det går och det kommer. Samma motsättningar som vi ser här i Sveriges
              riksdag kommer att föras med in i Europapolitiken.
            </seg>
            <seg n="f6853e1e">
              Jag fruktar för ett Europa som har Maud Olofssons uppfattning
              om kollektivavtal. Det är fantastiskt att vi har en centerledare
              som står och talar om att vi slänger ut lettiska arbetare ur Sverige
              när vi kräver kollektivavtal av lettiska företag. Vi och Lettland
              gick med i EU, inte därför att vi i Sverige skulle ha lettiska
              löner utan därför att man förhoppningsvis i Lettland ska få svenska
              löner.
            </seg>
            <seg n="61678f7a">
              Vi kommer aldrig att riskera en utveckling där kollektivavtalen
              förstörs. De slovakiska arbetarna på Volvo har 10 kr i timmen.
              Det borde vara en varningssignal också för en centerpartist. Uppenbarligen
              är det inte så. Därför talar vi fortfarande om att det kan komma
              att behövas övergångsregler.
            </seg>
            <seg n="d0e8b354">
              Till Fredrik Reinfeldt: Ni hade en idé om att ge er på de arbetslösa
              och de sjuka. Er 60-procentiga ersättningsnivå är ju prövad i
              vissa länder i Europa med ett förödande resultat. De lyckas ju
              sämre än vi. Varför ska vi kopiera den typen av högerpolitik?
              Då får vi ett Sverige som får kelgrisar och styvbarn. Dessa styvbarn
              kanske en förtidspensionerad ska leva på en inkomst på kanske
              under 10 000 kr i månaden. En sjuk person kanske ser hela sin
              försörjningsbas raseras. Det är vad högern vill för att få upp
              sysselsättningen, en sysselsättning som inte har stigit i de länder
              som har prövat detta recept.
            </seg>
            <seg n="e713928f">
              Den politiken kan också bli Sveriges politik med en annan regering.
              Den är politik i vissa europeiska länder. Så ser det ut, och mot
              det tar vi kamp.
            </seg>
            <seg n="b745d132">
              Sedan kanske inte vi alla gånger är tillräckligt inspirerande
              och intressanta att lyssna till.
            </seg>
            <seg n="7c8ea88b">
              Man blir, herr talman, naturligtvis ohyggligt imponerad när den
              socialdemokratiska ledningen blir recenserad av Lars Leijonborg
              utifrån utgångspunkter som retorisk förmåga, entusiasm och förmågan
              att väcka glädje kring Europaprojektet. Vad kan väl vi prestera,
              Lars Leijonborg, i jämförelse med det du gör? Hur kan det komma
              sig att den enorma strålglans som kommer ur detta grå hål inte
              har frälst alla svenskar som anhängare av EU? Det kan man fråga
              sig. Eller det gör man kanske inte efter att ha lyssnat till hans
              inlägg i dag.
            </seg>
          </u>
          <note type="speaker" n="f105a411">
            Anf. 16 FREDRIK REINFELDT (m):
          </note>
          <u who="fredrik_reinfeldt_f17bb9" xml:id="i-3051ef6ffdee57f6-2" n="65e42657">
            <seg n="195b170b">
              Herr talman! På slutet kände vi igen vår Göran Persson. Han har
              ingenting att lära av andra. Vi kan allt själva.
            </seg>
            <seg n="1f01bbd9">
              Jag är något mer ödmjuk. Jag säger inte att det man har gjort
              i andra länder är perfekt. Men jag kan inte acceptera det socialdemokratin
              försöker föra fram till svenska folket, nämligen att vårt problem
              med utanförskap ringas in av människor som är öppet arbetslösa
              och inga fler. Att man bygger en politik på att osynliggöra en
              miljon människors utanförskap och förklarar sig vara nöjd med
              det kommer inte att vara vårt besked till väljarna.
            </seg>
            <seg n="dae37de6">
              Vi ska föra en politik som leder till arbete, självständighet
              och möjligheter att påverka sitt eget liv. Vi ska göra det utifrån
              vad vi tror är rätt för Sverige, men vi är också inspirerade av
              andra länder som har gjort samma typ av ansträngningar.
            </seg>
            <seg n="69c9b707">
              Vi har ibland diskuterat vad Lars Ohly menar med att han är kommunist.
              Det är så konstigt att detta aldrig får något innehåll. Men i
              dag var han bra på ett sätt, nämligen som historierevisionist.
              Det har alltid präglat kommunisterna viljan att skriva om historien.
            </seg>
            <seg n="2b52c263">
              Låt mig säga några saker till Lars och Maria och andra som undrar
              hur vi ser på fördrag och folkomröstning. Jag tycker, som Göran,
              Lars och Maud har klargjort här i dag, att vi får ett mer öppet
              och effektivt EU om vi genomför detta fördrag. Det blir möjligt
              att fatta bättre beslut och att gå vidare med ett EU där Ukraina
              och andra länder som knackar på dörren kan vara med där har de
              annars inte en chans att komma in.
            </seg>
            <seg n="d79ed1b8">
              Fördraget samlar och moderniserar texter. Det är en spännande
              tanke att vi nu har fått dokument som de allra flesta kan läsa.
              Det är inte alltid så i politikens värld. Det sorterar vad EU
              får och inte får göra.
            </seg>
            <seg n="82445f5e">
              Jag tycker att Göran Hägglund tog upp något väldigt viktigt,
              som jag tror har lett till en del förvirring, nämligen att detta
              i grunden inte är en konstitution. Det inleds inte med Vi, folket,
              utan det inleds som en överenskommelse mellan självständiga stater.
              Möjligen har dessa ord lett tanken fel hos väldigt många.
            </seg>
            <seg n="34927e6d">
              Det är suveräna stater som har funnit att en del av utmaningarna
              i vår tid måste lösas gemensamt och att vi måste ha regelverk
              för hur detta ska gå till. Det är att bygga vidare på demokratin
              i vår tid, när inte nationalstaterna räcker som svar. Det är detta
              EU nu gör sig redo för.
            </seg>
            <seg n="091ec8ca">
              Vi tycker att den representativa demokratin är bra. Vi står upp
              för den. Vi tycker att den representativa demokratin kan fatta
              beslut. Vi är övertygade om att en diskussion i en folkomröstningskampanj
              och vi har ju upplevt det kommer att handla om något helt annat.
              Den kommer att försänka oss i ett ja- och ett nejläger som delar
              Sverige och som gör det så svårt att göra vardag, att gå vidare
              och använda vårt medlemskap på ett sätt som skapar kvalitet och
              utveckling för Sverige.
            </seg>
            <seg n="24b24b7b">
              Vi är stolta över den representativa demokratin. Vi tycker att
              den kan fatta beslut. Det är vårt besked. Vid detta kommer vi
              att stå fast.
            </seg>
          </u>
          <note type="speaker" n="e4cd5527">
            Anf. 17 LARS LEIJONBORG (fp):
          </note>
          <u who="lars_leijonborg_6e9b34" xml:id="i-ea8994b374e508a7-2" n="c9439e3c">
            <seg n="6145cc45">
              Herr talman! Flera har varit inne på det fantastiska som vår
              generation har fått vara med om. Men historien har ju inte tagit
              slut. Det kan hända saker i vår värld som på nytt kastar in mänskligheten
              i förtryck, diktatur eller miljökatastrofer.
            </seg>
            <seg n="11be422f">
              Min uppläggning i den här diskussionen har varit att påminna
              om det. Det kan komma svårigheter, och vi har all anledning att
              bygga vårt land, vår kontinent och vår värld så att de riskerna
              blir så små som möjligt och att vår förmåga att hantera det som
              kan komma blir så god som möjligt.
            </seg>
            <seg n="d099b555">
              EU är bra på gång på många områden. Det säger jag även om jag
              också är kritisk, som jag utvecklade i mitt första anförande,
              till en hel del av det som sker och inte sker.
            </seg>
            <seg n="2e839321">
              En viktig del av EU:s demokratistrategi är att EU självt genom
              sin utvidgning ska stärka demokratin i Europa och i sitt närområde.
              I det perspektivet vill jag särskilt nämna vikten av att EU också
              får muslimska länder som medlemmar. Bosnien och Turkiet bör enligt
              min mening få bli medlemmar i den europeiska unionen.
            </seg>
            <seg n="048508db">
              Jag tror inte alls på pratet om civilisationernas krig eller
              liknande, mellan västerlandet och den muslimska världen. Men vi
              vet att i några av världens allvarligaste oroshärdar spelar islam
              gentemot judendom och kristendom en roll. För att verkligen få
              bästa möjliga dialog är det viktigt att Europa tydligt demonstrerar
              att den europeiska unionen inte är en kristen rikemansklubb utan
              att den är öppen för alla folk oavsett rikedom eller religion.
            </seg>
            <seg n="83179ab2">
              Om det i praktiken ska bli möjligt att ta in de länder jag nämnde
              måste regelverket reformeras. Därför är den här konstitutionen
              som vi nu debatterar, med sina fel och brister, ett oerhört viktigt
              instrument för framtiden och för att EU ska kunna gå vidare och
              möta de hot jag har talat om.
            </seg>
            <seg n="47b47c1a">
              Vi måste ha en bättre Europadebatt i Sverige. Jag tror inte att
              det hänger på om vi folkomröstar eller ej. Det hänger på att EU
              börjar betraktas som ett lika självklart demokratiskt instrument
              som andra politiska nivåer.
            </seg>
            <seg n="4a80b9e6">
              Jag tycker att torskexemplet är lysande. Var och en kan lätt
              förstå att torskar inte alls bryr sig om vare sig nationsgränser
              eller ekonomiska zoner i haven utan att de simmar precis vart
              de vill. Det spelar ingen som helst roll vilka begränsningar vi
              fattar beslut om i det här parlamentet om andra länders parlament
              säger ja till utfiskning. Därför får inte den som vill gå långsammast
              fram och har de lägsta ambitionerna på miljöområdet bestämma.
              Vi behöver ett överstatligt beslutsfattande på det området. Därför
              är den europeiska unionen nödvändig.
            </seg>
          </u>
          <note type="speaker" n="cbbc720a">
            Anf. 18 GÖRAN HÄGGLUND (kd):
          </note>
          <u who="goran_hagglund_759c03" xml:id="i-a001fea690488f30-2" n="f83d5a79">
            <seg n="f6a1a42b">
              Herr talman! Jag tror möjligen att ett av de kvardröjande intrycken
              efter den här debatten kommer att vara att de två regeringsalternativen
              i svensk politik är väldigt olika.
            </seg>
            <seg n="0781b92a">
              Å ena sidan har vi en allians för Sverige som är kritisk mot
              en del saker som sker inom EU, men man är i grunden väldigt positiv
              till det samarbete som sker mellan länder för att kunna möta de
              utmaningar som finns i dag och dem som vi ännu inte kan förutse
              för morgondagen.
            </seg>
            <seg n="9e33509e">
              Å andra sidan finns ett regeringsalternativ som leds av statsministerns
              parti, som huvudsakligen är positivt till EU, och så finns där
              två andra partier som vill något annat.
            </seg>
            <seg n="2d6ee1c2">
              Det här kanske hade fungerat förr i världen. Men det blir allt
              svårare att få det att fungera i vår tid och i framtiden. EU-frågor
              är inte längre utrikespolitik utan spelar en allt större roll
              för vårt dagliga liv och de beslut som vi fattar i Sveriges riksdag,
              i våra landsting och i våra kommuner.
            </seg>
            <seg n="1be91492">
              Världen är nu sådan att gränserna spelar allt mindre roll. Vi
              är alltmer beroende av varandra. I detta ligger väldigt stora
              möjligheter för att hantera dagens och morgondagens utmaningar.
              Men ett par partier i statsministerns gruppering vill dra isär,
              sätta käppar i hjulet och vill inte att samarbetet ska gå vidare
              med någon kraft. Fick de bestämma skulle den fungerande struktur
              som existerar, med sina fel och brister, slås isär, inte finnas
              längre och inte fungera.
            </seg>
            <seg n="5748ecc7">
              Det är viktigt att man funderar kring vilken väg man vill gå.
              Vill man gå samarbetets väg för att finna gemensamma lösningar
              på de problem som är för stora för de enskilda länderna att möta?
              Eller är det så att man tror att var och en klarar sig själv?
              Det finns länder som prövar detta. Det mest utrerade exemplet
              är naturligtvis Nordkorea. Det är oerhört oberoende. Men det klarar
              inte att möta människors behov och att tillfredsställa de önskningar
              som finns. Jag tror att samarbete är vägen. Jag tror att det är
              en nödvändighet i dag och i morgon.
            </seg>
            <seg n="9128e2b4">
              Miljöfrågan har kommit upp till diskussion här. Det är ett tydligt
              exempel på en fråga där vi behöver samarbeta över nationsgränserna
              för att kunna möta problemen. Utsläpp och miljöförstöring känner
              inga gränser. Där fordras det samarbete. Det finns skäl att inte
              bara vara positiv utan också peka på de brister som finns inom
              samarbetet. EU bör kunna göra mer inom klimatpolitiken och driva
              på mer för att kunna begränsa de utsläpp som kanske är det allvarligaste
              hotet mot mänskligheten över huvud taget. Förstör vi miljön och
              förstör vi klimatet och känsliga ekosystem spelar ekonomisk tillväxt
              ingen roll. Det spelar ingen roll hur tjocka plånböcker vi har
              om vi inte kan andas luften, och så vidare. EU måste vara pådrivande.
            </seg>
            <seg n="06a59cbe">
              EU borde inom ramen för Lissabonprocessen göra mer på detta område
              för att öka energieffektiviteten, för att utveckla förnybar energi,
              för att skärpa kraven på bränsleåtgång för nya bilar, för att
              pressa tillbaka användning av fossildrivna bilar och för att öka
              transporterna på järnväg i stället för med bil. Här har EU en
              viktig roll att spela.
            </seg>
          </u>
          <note type="speaker" n="b3c6758a">
            Anf. 19 LARS OHLY (v):
          </note>
          <u who="lars_ohly_d95919" xml:id="i-7424d244e3ad495f-2" n="fc911f8d">
            <seg n="e88b240b">
              Herr talman! Låt mig få börja mitt sista anförande med att instämma
              med Göran Persson. Fördraget är inte perfekt, sade Göran Persson.
              Det är det sannerligen inte.
            </seg>
            <seg n="a0995115">
              Det är ett fördrag som innebär krav på ytterligare avregleringar,
              både av tjänstesektorn och av andra sektorer. Den ekonomiska politiken
              ska framför allt inriktas på prisstabilitet och inte på sysselsättning,
              arbete och välfärd. Den militära kapaciteten ska öka, och EU:s
              militära möjligheter att ingripa ska förbättras.
            </seg>
            <seg n="86890d08">
              Det innebär en fortsatt anpassning både till EMU och till EMU-politiken.
              Det innebär en massiv överföring av makt till den europeiska unionen.
              Det innebär att vi får en konstitution, en grundlag, som går före
              svensk lag och svensk grundlag och som också bär tydliga drag
              av en statsbildning i Europa. Nej, det är nog ungefär så långt
              ifrån perfekt man kan komma.
            </seg>
            <seg n="26383bb8">
              Fredrik Reinfeldt säger att han till skillnad från andra debattörer
              är ödmjuk. Just det uttalandet kanske mer utmärks av en viss självgodhet.
              Jag skulle snarare vilja kalla Reinfeldt något annat än ödmjuk,
              kanske svensk mästare i det blöta fingrets politik. Det är så
              som Reinfeldt nu agerar: att alltid studera opinioner och att
              aldrig ligga alltför långt från folkopinioner.
            </seg>
            <seg n="956c1b0a">
              Men även för en mästare i denna gren som Reinfeldt finns det
              tydligen gränser. Den gränsen går till exempel vid att ställa
              upp bakom den stora folkmajoritet som kräver en folkomröstning
              om EU:s nya grundlag. Anledningen är att det är viktigare för
              Fredrik Reinfeldt och Moderaterna att få en grundlagsfäst högerpolitik
              än att vi beslutar om den på ett demokratisk sätt.
            </seg>
            <seg n="d56e532a">
              Samtidigt kallar Reinfeldt mig för historierevisionist. Jag upprepar:
              Nämn tid och plats, Fredrik Reinfeldt, jag tar debatten om demokrati
              med dig när som helst och var som helst. Den kommer från min sida
              att handla om allmän rösträtt, kvinnlig rösträtt, fackliga rättigheter,
              strejkrätt, organisationsfrihet, demonstrationsfrihet, arbetsrätt,
              medbestämmande och framför allt om att motverka övergrepp mot
              internationell lag och folkrätt. Jag tar den debatten var som
              helst, du får bestämma tiden, du får bestämma platsen, Fredrik
              Reinfeldt.
            </seg>
            <seg n="34a3d9a2">
              I Frankrike pågår nu en intensiv diskussion inför en folkomröstning
              om EU-konstitutionen. Hur har ni tänkt att hantera ett eventuellt
              nej i den folkomröstningen? Göran Hägglund föraktar närmast det
              franska folket och säger att om det röstar nej är det av andra
              skäl än att det tycker att konstitutionen är dålig. Men tänk om
              det är så att folket vet bäst, Göran Hägglund. Tänk om det är
              så att människor är vuxna och mogna nog att ta ställning i en
              folkomröstning och göra det på resonabla och rationella grunder.
            </seg>
            <seg n="e2ca3f6e">
              Men du tycker att du vet bäst. Du vet bättre än folket. Du vet
              bäst vad som folket egentligen vill. Röstar det nej röstar det
              för någonting annat än ett nej till konstitutionen. Då är det
              andra skäl som gäller. Men röstar det ja finns det tydliga och
              klara skäl för att ta den folkomröstningen på allvar. Men ett
              nej innebär att konstitutionen har fallit.
            </seg>
            <seg n="de6c2e2c">
              Hur vill ni då gå vidare, ni som är emot en folkomröstning i
              Sverige? Ska vi då fatta beslut i Sveriges riksdag om ett fördrag
              som rimligen inte längre existerar? Det vore verkligen en parodi
              på demokrati. Men ingen av er har kunnat ge ett besked på den
              punkten.
            </seg>
            <seg n="916fba6d">
              Enligt Göran Hägglund är tydligen den majoritet som i dagsläget
              förespråkar nej i Frankrike anhängare av att Frankrike ska bli
              ett Nordkorea i Europa. Grattis, Göran Hägglund, till den analysen!
              Jag tror knappast att den delas av särskilt många fransmän.
            </seg>
            <seg n="0b2c5e68">
              Vänsterpartiets besked är tydligt: folkomröstning. Vi litar på
              våra argument. Vi vill möta människor i en debatt och i en diskussion
              om fördelar och nackdelar med den nya konstitutionen. Vi är säkra
              på att väljarna är mogna nog att fatta ett beslut som är rationellt
              och väl grundat. Låt därför folket bestämma.
            </seg>
          </u>
          <note type="speaker" n="3ede7537">
            Anf. 20 MAUD OLOFSSON (c):
          </note>
          <u who="maud_olofsson_1bc509" xml:id="i-aff06d5e216d3e06-2" n="a49ebbe4">
            <seg n="4eea108c">
              Herr talman! Återigen försöker statsministern blanda bort korten.
              Övergångsreglerna handlade om människor som skulle komma hit och
              leva på våra sociala välfärdssystem. Detta har inte skett. Det
              kan vi vara överens om nu. Då kan vi heller inte behöva några
              övergångsregler.
            </seg>
            <seg n="4cacc132">
              Det är viktigt att säga att vi behöver ett regelverk för den
              framtida tjänstehandeln i Europa. Där är vi överens. Men låt oss
              då komma fram på det området. Se till att vi hittar ett regelverk
              som gör att svenska arbetare, lettiska arbetare och franska arbetare
              kan få ett tydligt regelverk. Låt oss försöka komma fram där och
              inte bara sätta klackarna i backen och skapa rädsla.
            </seg>
            <seg n="0cb337a3">
              Jag tror nämligen att svenska företagare, svenska arbetare och
              svenska tjänstemän också har stora möjligheter att bidra till
              jobben ute i Europa. Vi är duktiga, och vi är konkurrenskraftiga.
              Men det är klart att ni behöver se till att det blir lite enklare
              och bättre att vara företagare i Sverige så att vi kan konkurrera.
            </seg>
            <seg n="7d22f5e7">
              Jag vill ha ett Europa som är smalare och vassare. Jag tror att
              det också är vad svenska folket vill. Det vill att EU ska ägna
              sig åt rätt saker. Gör någonting åt brottsligheten. Jag ska inte
              behöva se att mina barn utsätts för narkotikaförsäljningen. Jag
              ska inte behöva leva med att alla dessa kvinnor säljs som prostituerade.
              Jag ska inte behöva leva med att brottsligheten hela tiden är
              på försprång. Där måste EU vara effektivare.
            </seg>
            <seg n="5f83f5fe">
              Jag vill ha ett Europa och ett EU som faktiskt tar sig an miljöproblemen.
              Då kan man inte som Miljöpartiet säga: Nej, vi behöver inget samarbete,
              det är fel. Det är inte perfekt. Fördraget är inte är perfekt
              i det sammanhanget. Jag skulle gärna gå längre. Men det är det
              bästa vi har.
            </seg>
            <seg n="75f28796">
              Jag tror att man komplicerar EU-samarbetet mer än nödvändigt.
              Jag brukar göra en liknelse: Sätt er, 25 stycken, på en arbetsplats
              och försök komma överens om vart ni ska resa någonstans, hur ni
              ska resa, när ni ska börja och vad ni ska besöka! Det är så också
              i EU. Vi är 25 olika länder med lite olika traditioner, olika
              kulturer och olika prioriteringar. Det som är det viktiga i Europasamarbetet
              är att vi med respekt för varandras olikheter tar oss fram och
              säkrar freden. Vi ska ta oss fram för att skydda miljön och för
              att bekämpa brottsligheten.
            </seg>
            <seg n="13c885e6">
              Jag tror också att svenska folket är berett att ge mandatet till
              EU att aktivt verka för att säkra freden. Då behöver vi samarbeta
              med det försvar som vi har. Vi behöver göra sådana insatser som
              vi gör på Balkan och i Afrika för att säkra freden. Vad är felet
              med det? Vi måste också från svensk sida vara en aktiv part i
              att skydda de mänskliga rättigheterna.
            </seg>
            <seg n="1dd8bbfd">
              Samtidigt som vi är beredda att ge mer makt till EU på de här
              områdena ska vi ta tillbaka makten i småfrågor. Svenska folket
              tycker att det är helt vansinnigt att man diskuterar småfågelspolitik,
              systembolag, om vi får snusa och vad det nu kan vara för någonting.
              Det är inga EU-frågor.
            </seg>
            <seg n="d264716a">
              Det som är bra med det nya fördraget är att Sveriges riksdag
              äntligen i framtiden kan få chans att vara med och stoppa det
              som är fel och säga ja till det som är bra. Jag förstår inte alla
              som är så kritiska till detta förslag. Varför innebär det en försämring?
              Jag har inte fått någon förklaring till att det skulle vara så,
              just när riksdagen nu kan få vara med och bestämma.
            </seg>
            <seg n="434fed06">
              Vad är det för fel med att vi får reda på vad ministerrådet diskuterar
              och säger? Vad är det för fel med att det sker öppet? Vad är det
              för fel med att vi flyttar tillbaka en del av makten till nationerna?
              EU ska göra rätt saker. Då kommer också stödet för EU.
            </seg>
            <seg n="719df002">
              Smalare men vassare det tror jag är en bra devis som passar de
              flesta partier och många svenskar. Det är därför det nya fördraget
              är viktigt.
            </seg>
          </u>
          <note type="speaker" n="950fdfb5">
            Anf. 21 MARIA WETTERSTRAND (mp):
          </note>
          <u who="maria_wetterstrand_ef7a7b" xml:id="i-531bd4112a82f3b3-2" n="2d9368f7">
            <seg n="b6a768c6">
              Herr talman! Maud Olofsson frågar vad det är för fel med en del
              av de förslag som finns med i konstitutionen. Just de förslag
              som du tog upp, Maud, var de som jag i mitt första tal räknade
              upp som saker som är bra med konstitutionsförslaget.
            </seg>
            <seg n="23652916">
              Men jag påpekade också då att det knappast behövs en ny konstitution
              för att man ska kunna få öppenhet i ministerrådet, för att man
              ska få en ökad offentlighetsprincip eller för att de nationella
              parlamenten ska kunna lägga sig i EU-processen. Det borde vara
              självklarheter som inte kräver en ny konstitution.
            </seg>
            <seg n="5170c4d3">
              Lars Leijonborg hyllar EU:s fiskepolitik. Fiskepolitiken har
              Sverige haft gemensam med de övriga EU-länderna sedan vi blev
              medlemmar. Under den tiden har fiskbestånden utarmats mer och
              mer. På västkusten finns knappt en torsk kvar. I Östersjön rekommenderar
              experterna varje år att man ska sluta fiska. Men politikerna lyssnar
              inte. Tycker du, Lars Leijonborg, verkligen att den fiskepolitiken
              har varit lyckad? Är den ett bra exempel där miljöfrågorna är
              på rätt plats i EU? Jag håller inte alls med om det. Samarbete
              ja, men också rätt för enskilda länder att gå före och ställa
              hårdare krav. Om vi låter bli att fiska upp vår kvot på 20 % av
              torskbeståndet i östra Östersjön är det klart att det gör skillnad.
            </seg>
            <seg n="9ef1f5e6">
              Det är intressant att höra vad som sägs om växthuseffekten när
              man diskuterar miljöfrågor. Det är fascinerande att de som här
              i kammaren varje gång vi pratar om EU helst pratar om miljöfrågor
              är samma partier som både här och ofta där röstar emot den politik
              som skulle kunna vara effektiv för att minska utsläppen. Tyvärr
              kan jag inte uppfatta det som något annat än mest ett uttryck
              för att man vill skjuta över besluten om miljöfrågor till EU i
              stället för att göra det vi kan göra här.
            </seg>
            <seg n="d52eafcf">
              Också jag anser att EU:s miljöpolitik behöver skärpas, men vi
              förfogar faktiskt över en mängd åtgärder som kan vidtas nationellt
              och som vanligtvis avvisas av den borgerliga alliansen. Den enda
              nationella åtgärd som alliansen tycks komma överens om är att
              inte avveckla kärnkraften. Konstigt att man blir överens om den
              med Centerpartiet i alliansen, kan man tycka. Men det tycks vara
              så. Det är samma kärnkraft som Miljödomstolen i går sade nej till
              att man bygger ut effekten av. Miljödomstolen säger nämligen att
              avfallsfrågan inte är löst och att vi inte kan ha mer kärnkraft
              i Sverige när den frågan fortfarande är olöst. Det är den borgerliga
              alliansens lösning på problemet med växthuseffekten. Jag tycker
              att det är konstigt att ni har mage att stå och prata om miljöfrågor.
              Men det kanske beror på att ni vill skjuta undan besluten från
              den här kammaren.
            </seg>
            <seg n="b4ad1624">
              Jag kan hålla med Lars Leijonborg om en sak, nämligen att EU
              ska vara öppet även för att Turkiet, Bosnien och en hel del andra
              länder ska kunna bli medlemmar. Det är en oerhört tragisk retorik
              som vi hör på en del håll i Europa när man försöker skrämma upp
              folk för de livsfarliga muslimerna som ska komma in och ta över
              och allt vad det är. Jag vet inte vad man egentligen är rädd för.
              Vår åsikt från de gröna är att EU ska vara öppet för dessa medlemsländer.
              Det är mycket viktigt. Det skulle kunna förbättra EU radikalt
              om man hade en sådan öppenhet, menar vi.
            </seg>
            <seg n="6f613ed6">
              Det har pratats om utanförskap här. Det finns många svenskar
              som står utanför arbetsmarknaden, och det är illa nog. Men det
              finns också många människor i Sverige som känner sig utanför och
              överkörda på grund av att den politiska makten flyttas allt längre
              bort. Man känner att ens egen röst får allt mindre betydelse.
              Inte ens den svenska riksdagens röst gäller alltid längre. Hur
              känner man sig då som medborgare när den enda chans man har är
              att välja folk till riksdagen? Många oroar sig för fritt flöde
              av alkohol och bristande gränskontroller för narkotika.
            </seg>
            <seg n="ba0b21c8">
              Jag vill att människorna i Sverige ska få en chans att säga sitt
              om EU-konstitutionen så att de kan få svara på om de vill acceptera
              mer maktöverföring eller inte. Jag hoppas att den borgerliga alliansen
              och regeringen också till slut inser det.
            </seg>
            <seg n="787b8572">
              Fortsatt debatt
            </seg>
          </u>
          <note type="speaker" n="053e5346">
            Anf. 22 SÖREN WIBE (s):
          </note>
          <u who="soren_wibe_001edb" xml:id="i-21e4e7df36a13a63-0" n="ec7ba3aa">
            <seg n="7cdbf4c9">
              Herr talman! Jag noterar med viss besvikelse att ingen av partiledarna
              har ändrat sin inställning i hur frågan ska behandlas. Majoriteten
              vill att den ska antas av riksdagen vid ett tillfälle. Det betyder
              att väljarna varken i ett ordinarie val eller i en folkomröstning
              får ta ställning till den här viktiga frågan.
            </seg>
            <seg n="0bfdf66b">
              Jag finner detta fullständigt oacceptabelt. Det strider visserligen
              inte mot de juridiska grunderna för hur vårt statsskick ska skötas,
              men det strider definitivt mot andan i vår demokrati.
            </seg>
            <seg n="bb2d2f05">
              Konstitutionen togs fram efter valet 2002. Man planerar alltså
              att nu fatta beslut om den före valet 2006. Väljarna hålls helt
              utanför processen. Jag är fullständigt övertygad om att den här
              beslutsordningen kommer att öka den misstro mot EU som finns inte
              bara hos det svenska folket utan hos de flesta folk inom unionen.
              I själva verket torde det inte finnas någon viktig fråga där det
              finns en sådan stor skillnad mellan vad de valda parlamentarikerna
              anser och vad folken anser som just hållningen till EU. I Sverige,
              liksom för övrigt i alla länder i nordvästra Europa, är den här
              klyftan avgrundsdjup.
            </seg>
            <seg n="66f4506a">
              Jag förordar en folkomröstning. Enligt opinionsundersökningarna
              omfattas den hållningen av bortåt 60 % av vårt lands befolkning.
              Endast 1015 % förordar den ordning som majoriteten i den här riksdagen
              nu planerar för.
            </seg>
            <seg n="eddc56c7">
              En folkomröstning är viktig av flera skäl. Detta är en mycket
              stor fråga. Den berör grunderna för vårt statsskick. Dessutom
              går den tvärsigenom alla partier, inte bara mitt parti Socialdemokraterna.
              En liknande splittring finns inom Centern och Kristdemokraterna,
              och även en stor del av Moderaterna omfattar en annan åsikt än
              den partiledningen har i den här frågan.
            </seg>
            <seg n="7190480b">
              Kärnpunkten i konstitutionen, liksom i hela EU-frågan, är frågan
              om maktöverlåtelse eller maktdelning mellan nationella parlament
              och EU:s institutioner. Jag noterar att ingen av majoritetens
              partiledare med ett ord berörde den här frågan.
            </seg>
            <seg n="e13fffc0">
              Varje nytt fördrag har inneburit att makt överförts från den
              här riksdagen till EU:s institutioner. Med Maastricht-, Amsterdam-
              och Nicefördragen och nu konstitutionen för vi lagstiftningsmakt
              till EU. Svenska folket stiftar inte längre suveränt sina egna
              lagar. Väljarnas misstro mot detta bottnar i en oro ur flera aspekter.
              Man känner att makten flyttas längre bort, att den blir mer anonym
              och att man inte har samma möjligheter att påverka.
            </seg>
            <seg n="5a8b851d">
              Herr talman! Man känner också en misstro mot denna riksdag och
              denna riksdags politiker som närmast utan opposition, nästan rutinmässigt,
              gång på gång går med på denna maktöverlåtelse utan att underställa
              den folkets prövning. Då det rör principerna för statsskicket,
              det vill säga spelreglerna för oss politiker, borde det vara en
              självklarhet att inte vi själva ska fastställa dem. De ska fastställas
              av folket.
            </seg>
            <seg n="abc86323">
              Den maktöverlåtelse som nu sker omfattar flera olika områden.
              Den omfattar flera majoritetsbeslut inom EU:s institutioner. Man
              frångår enhälligheten. Den omfattar nya områden som förs till
              EU:s beslutskompetens. Den omfattar förändrade skrivningar. På
              försvarsområdet heter det nu att det skulle kunna leda till ett
              gemensamt försvar. Detta ändrar man till att det kommer att leda
              till ett gemensamt försvar. I praktiken innebär det att Sverige
              skriver under att vi är beredda att uppge vår alliansfrihet. Frågan
              är inte längre om detta ska göras utan endast när det ska genomföras.
            </seg>
            <seg n="cc8eac96">
              Herr talman! Så länge man inte öppet för ut frågan om maktöverlåtelse
              till folket kommer misstron mot EU och denna riksdag att bestå.
              I stället borde man klart ställa frågan så här: Ja, kära väljare,
              det här och det här området ämnar vi nu föra över till EU:s beslutskompetens.
              Är ni med på detta, eller är ni emot detta?
            </seg>
            <seg n="8ee4a0c2">
              Herr talman! Demokratin är en ömtålig planta. Jag fruktar att
              den behandling som den här riksdagen nu ger EU:s grundlag medför
              att växtkraften hos denna blomma kommer att minska.
            </seg>
          </u>
          <note type="speaker" n="af3d012a">
            Anf. 23 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-0" n="6a810d7a">
            <seg n="a5bbcbab">
              Herr talman! Jag har två frågor. Den första, Sören Wibe, är:
              Vad är det du vill ha i stället för konstitutionen? Konstitutionen
              införs ju för att i praktiken möjliggöra EU:s östutvidgning med
              de nya länderna och även fler länder, länderna på Balkan, Turkiet
              och kanske också Ukraina, Moldavien och så vidare. Du säger stopp
              för dessa länder. Vad vill du ha i stället, Sören Wibe?
            </seg>
            <seg n="4a36a699">
              Du talade om maktöverföring. Det sker på vissa områden. Ett är
              det rättsliga samarbetet. Om du får igenom din vilja kommer det
              att bli fler som lättare kan handla med narkotika över gränserna.
              Det blir lättare för dem som ägnar sig åt handel med kvinnor och
              barn att fortsätta sin verksamhet. Vilket ansvar har du, Sören
              Wibe, för de nya länderna och för de här människorna som kommer
              att bli offer för den internationella kriminaliteten?
            </seg>
          </u>
          <note type="speaker" n="5b6813e9">
            Anf. 24 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-1" n="ec7ba3aa">
            <seg n="00a1409e">
              Herr talman! Det är självklart så att om vi inte antar den här
              konstitutionen gäller existerande fördrag. Det är väl juridiskt
              sett fullkomligt klart. Mitt alternativ skulle sträcka sig mycket
              längre. Jag vill rulla tillbaka den makt vi har överlåtit till
              EU. Jag skulle till exempel vilja ha ett fördrag med EU där det
              fullständigt klart utsägs att EU-domstolen inte äger överhöghet
              över svensk rätt när det gäller frågor om arbetsrätt. Samma sak
              skulle gälla frågor om alkoholinförsel. Jag skulle kort sagt vilja
              ha ett mycket mer mellanstatligt fördrag än vad den här nya konstitutionen
              innebär, liksom även Nicefördraget.
            </seg>
            <seg n="5b7d5542">
              Sedan fick jag frågan om ansvaret för prostitution, kvinnohandel,
              knark och alla sådana saker. Ja, Carl, jag tror faktiskt att det
              finns andra sätt att bekämpa detta än att genomföra ett gemensamt
              straffsystem för hela EU. Det är absolut inte det mest effektiva
              sättet.
            </seg>
          </u>
          <note type="speaker" n="c6a54e79">
            Anf. 25 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-1" n="6a810d7a">
            <seg n="2e769fea">
              Herr talman! Det kanske inte är det mest effektiva sättet, men
              tala då om vad som är det mest effektiva sättet! Det är precis
              som torskfisket som vi har talat om här tidigare. Det krävs ett
              gemensamt arbete och gemensamma institutioner. Vad ska du sätta
              i stället, Sören Wibe? Jag frågade inte om arbetsrätten och alkoholfrågorna.
              Jag frågade vilket besked du ger till de här länderna i Östeuropa,
              till de länder som vill komma in och till människorna som bor
              i de länderna?
            </seg>
          </u>
          <note type="speaker" n="9c16f220">
            Anf. 26 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-2" n="ec7ba3aa">
            <seg n="70067429">
              Herr talman! Det är många frågor på en gång. Det besked jag skulle
              ge till de länder som nu vill komma in, som ni har gjort oerhört
              stor sak av och som jag tycker är fullständigt irrelevanta i den
              fråga som vi diskuterar, skulle helt enkelt vara att vi i Sverige
              står för ett EU som är betydligt mer mellanstatligt och som ger
              betydligt större makt åt de nationella parlamenten än det EU som
              finns. Det är en sådan konstitution som vi eftersträvar.
            </seg>
            <seg n="a005e78d">
              Slutligen ber Carl B Hamilton mig ge ett heltäckande recept på
              hur man ska bekämpa all den brottslighet som finns. Jag kan bara
              säga att det inte ryms inom den minut som talmannen ger mig här.
              Det innefattar naturligtvis ökat polissamarbete över huvud taget,
              till exempel inom Interpol. Det innefattar till exempel en demokratisering
              och ett upprättande av ett rättsväsende i Kosovo. Det finns kort
              sagt tusen olika åtgärder som man kan vidta. Tiden tillåter mig
              inte att gå in på alla de här sakerna. Jag måste också säga att
              det är väldigt perifert för debatten. Jag tror att du ändå förstår
              min huvudpoäng här.
            </seg>
          </u>
          <note type="speaker" n="f9649275">
            Anf. 27 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-0" n="73a214d3">
            <seg n="d5f910a8">
              Herr talman! Man hinner inte så mycket på en minut. Jag ska koncentrera
              mig på en frågeställning, nämligen hur Sören Wibe ser på folkomröstningsinstitutet.
              Han säger nämligen att det är oacceptabelt att vi inte låter det
              här konstitutionella fördraget bli föremål för en folkomröstning
              och att det strider mot andan i vår demokrati. Hur är det i andra
              viktiga frågor? Brukar Sören Wibe då driva kravet på en folkomröstning?
              Eller är det bara därför att Sören Wibe är emot EU som det ser
              ut nu som han vill ha en folkomröstning? Är det detta som är grundkravet?
            </seg>
            <seg n="206f1326">
              Herr talman! Det får inte bli så att en folkomröstning ska ses
              som ett opportunistiskt instrument. Man måste väl ändå ha en systematisk
              syn på folkomröstningsinstitutet.
            </seg>
          </u>
          <note type="speaker" n="b32a987a">
            Anf. 28 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-3" n="ec7ba3aa">
            <seg n="56a4ac70">
              Herr talman! Om Ingvar Svensson hade lyssnat noga till vad jag
              sade hade han funnit att jag inte alls sade att jag fann det oacceptabelt
              att inte ha en folkomröstning. Jag sade att jag finner det fullkomligt
              oacceptabelt att inte underställa svenska folket den här frågan
              vare sig i en folkomröstning eller i ett ordinarie val. Väljarna
              bör få säga sitt i ett val eller en folkomröstning.
            </seg>
            <seg n="1b97149c">
              Dessutom säger Ingvar Svensson att det enbart är av opportunistiska
              skäl och att jag önskar ett nej. Ja, det är självklart att jag
              ser en folkomröstning som en möjlighet för folkmajoriteten att
              få igenom sin vilja. Men det viktigaste i det här fallet är ju
              att man över huvud taget får säga sin mening, speciellt eftersom
              det gäller grunderna för vårt statsskick. Det rör alltså villkoren
              för hur vi politiker ska arbeta. Det ska inte vi bestämma. Det
              ska folket bestämma.
            </seg>
          </u>
          <note type="speaker" n="d4b1427c">
            Anf. 29 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-1" n="73a214d3">
            <seg n="1a0f92e3">
              Herr talman! Det är intressant: Sören Wibe svarar inte på min
              fråga om hur han ser på folkomröstningsinstitutet. Det är också
              intressanta frågeställningar, nämligen om balansen mellan direktdemokrati
              och representativ demokrati, om vad som ska gälla och om vi har
              ett bra folkomröstningsinstitut i dag som lämpar sig för den här
              typen av åtgärder. De frågorna lämnas obesvarade.
            </seg>
          </u>
          <note type="speaker" n="00f9cb13">
            Anf. 30 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-4" n="ec7ba3aa">
            <seg n="ec73ecaa">
              Herr talman! Ursäkta mig, jag glömde i hastigheten bort detta.
            </seg>
            <seg n="1150eb16">
              Jag ser på folkomröstningsinstitutet så här: Det kompletterar
              den representativa demokratin, och det ska användas vid några
              tillfällen. För det första ska frågan vara viktig. För det andra
              ska det vara en fråga där man rimligen inte kan förvänta sig att
              den nuvarande partistrukturen kan hantera det på ett bra sätt,
              det vill säga att åsikten om frågan går tvärsigenom partierna.
              Och för det tredje finns ett önskvärt men inte nödvändigt krav,
              nämligen att vi har det som vi har det just nu, det vill säga
              att det finns en oerhört fundamental skillnad mellan vad folk
              i gemen anser i sakfrågan och vad denna kammare anser. Där har
              du min principiella syn på det.
            </seg>
            <seg n="b67da676">
              Folkomröstningsinstitutet ska användas sparsamt men i viktiga
              frågor och i frågor som partiväsendet inte på ett bra sätt kan
              hantera.
            </seg>
          </u>
          <note type="speaker" n="a25867e8">
            Anf. 31 LARS LINDBLAD (m):
          </note>
          <u who="lars_lindblad_0c9b78" xml:id="i-88ed6471ac29a591-0" n="56d5bbb9">
            <seg n="ece1b89e">
              Herr talman! Dagens debatt handlar om EU:s framtid, och jag skulle
              vilja fokusera på EU:s gemensamma utrikespolitik.
            </seg>
            <seg n="9cfbd082">
              I EU-fördraget framgår att målen med den gemensamma utrikespolitiken
              bland annat handlar om att
            </seg>
            <seg n="75684b91">
              I förslaget till nytt fördrag, den så kallade konstitutionen,
              finns en rad värderingar uppspaltade som EU ska värna. Återigen
              understryker EU-medlemsländerna att mänskliga fri- och rättigheter
              ska vara basen för den europeiska värdegrunden.
            </seg>
            <seg n="82d4f321">
              Det är en ganska så pretentiös roll EU tar på sig. Ska EU med
              trovärdighet kunna driva igenom en alltmer harmoniserad utrikespolitik
              måste också organisationen agera på ett trovärdigt vis i varje
              fråga och mot varje motpart, oavsett ekonomisk eller politisk
              tyngd.
            </seg>
            <seg n="e0e22ba5">
              Men det är också i värderingsgrunden som det just nu svajar betänkligt
              och där en förändring måste komma till stånd. Låt mig ge tre exempel.
            </seg>
            <seg n="c2100280">
              För det första: För lite drygt två år sedan arresterades 75 personer
              bara för att de hade andra åsikter än Castroregimen på Kuba. Den
              europeiska reaktionen på massarresteringen var riktig ett kraftfullt
              ställningstagande mot Castroregimen i juni 2003. Då bjöds kubanska
              dissidenter in till de olika EU-ambassaderna till firandet av
              nationella högtidsdagar i EU-länderna. EU-länderna begränsade
              tydligt sina bilaterala regeringsbesök på hög nivå. Detta ledde
              till att de diplomatiska förbindelserna mellan EU och Kuba frös.
            </seg>
            <seg n="6a5dd5ac">
              Nu har EU:s utrikesministrar, inklusive den svenska utrikesministern,
              beslutat att normalisera relationerna till Kuba efter krav från
              Spaniens socialdemokratiske premiärminister som i sin tur utstått
              påtryckningar från Kuba. Samtidigt vet vi att endast 14 av de
              75 dissidenterna har släppts, att dödsstraffet har återupptagits,
              att grova kränkningar av de mänskliga rättigheterna är vardag
              och att det inte existerar någon yttrande-, tryck- eller föreningsfrihet
              på Kuba. När situationen inte förändrats inte ens färdriktningen
              kan hävdas vara på rätt väg vad föranleder då den svenska regeringen
              och EU att byta politik?
            </seg>
            <seg n="2b79d122">
              Nu ska gästlistorna till ambassaderna godkännas från regimen
              och dissidenterna kastas ut. Vilka signaler sänder det till regimen?
              Och framför allt: Vilka signaler sänder det till oppositionen?
            </seg>
            <seg n="3adcc1fc">
              För det andra: Vi har flera gånger i denna kammare debatterat
              vapenembargot mot Kina. Vid EU-toppmötet i december enades EU:s
              medlemsländer om att vapenembargot mot Kina skulle kunna hävas
              under våren, förutsatt att ett antal kriterier uppfylldes. Det
              handlade bland annat om att situationen för mänskliga rättigheter
              i Kina måste förbättras, men också om att det säkerhetspolitiska
              läget i regionen inte fick påverkas negativt.
            </seg>
            <seg n="ad21210a">
              Nu ser vi att det är högst osannolikt att Kina kommer att uppfylla
              villkoren. MR-läget förblir fortsatt allvarligt, och den kinesiska
              folkkongressen har antagit en lag om Taiwan som negativt påverkar
              det säkerhetspolitiska läget i regionen, men trots att alla kände
              till att inga förbättringar gjorts startades processen i december
              där Europeiska rådets avsikt var att lyfta embargot. Nu har i
              och för sig lyftandet av embargot skjutits på framtiden. Förhoppningsvis
              får det beslutet ligga fast tills Kina har förändrat sin syn på
              mänskliga rättigheter.
            </seg>
            <seg n="9a6217ea">
              För det tredje vill jag tala om Georgien och konflikten i utbrytarrepubliken
              Sydossetien i Georgien, som med varierande intensitet och blodspillan
              har präglat tiden efter Sovjetunionens fall. Georgien har dessutom
              haft perioder av interna stridigheter om den politiska makten.
              Det är därför glädjande att maktskiftet i Georgien 2003 kunde
              ske utan användande av våld och vapenmakt.
            </seg>
            <seg n="e5f31e2d">
              Det är viktigt att EU nu förmår att bistå det nya demokratiska
              ledarskapet i Georgien med såväl suveränitets- och demokratistöd
              som ekonomiskt stöd i dess kamp mot den utbredda fattigdom och
              korruption som råder i landet. Georgien har också en lång historia
              av nära kulturella band till ett antal av EU:s medlemsstater.
              Det är angeläget att landet på nytt kan integreras i den europeiska
              gemenskapen. EU måste i detta motstå det tryck som finns från
              Moskva att EU ska hålla sig utanför det Ryssland många gånger
              ser som sina inre angelägenheter liksom i Ukraina när regimen
              föll. EU borde i stället stödja utvecklingen mot demokrati, marknadsekonomi
              och självständighet. Till exempel skulle ett EU-kontor kunna upprättas
              i Minsk i syfte att stödja utvecklingen. Men ännu präglas EU:s
              hållning av undfallenhet mot Ryssland.
            </seg>
            <seg n="23745fdd">
              Detta är tre exempel, herr talman, på hur EU:s grundläggande
              värderingar inte efterlevs i den internationella politiken. En
              kursändring efter de värden som unionen själv ställt upp efterfrågas,
              och ett större engagemang från den svenska regeringen i detta
              sammanhang efterfrågas också. Sverige skulle efter lite uppryckning
              kunna agera som EU:s värderingsvakthund när enstaka medlemsländer
              hamnar snett och vill ändra EU:s gemensamma hållning, men det
              kräver ett helt annat engagemang från Freivalds och Persson än
              den väldigt följsamma hållning som vi hittills har sett exempel
              på.
            </seg>
            <seg n="406c4c42">
              Vi från Moderaterna är mycket nöjda med vilka former som vi har
              valt i EU-fördraget för att arbeta med utrikespolitiken, men det
              finns fortfarande mycket att slåss om när det gäller innehållet
              i utrikespolitiken.
            </seg>
          </u>
          <note type="speaker" n="000a9386">
            Anf. 32 KAJ NORDQUIST (s) replik:
          </note>
          <u who="unknown" xml:id="i-9f498db45a96c7d7-0" n="6a810d7a">
            <seg n="4c847162">
              Herr talman! Moderaterna vill väldigt gärna göra inrikespolitik
              av en del utrikespolitiska frågor. Jag tänkte mest på fallet Kuba
              här.
            </seg>
            <seg n="5300f244">
              För det första: Är det inte en poäng med en gemensam europeisk
              politik?
            </seg>
            <seg n="58bef567">
              För det andra: Är det så att man inte kommer att hålla kontakterna
              med kubanska dissidenter, bara för att man inte längre tänker
              bjuda in dem till nationaldagsfiranden? Har den politiken fungerat
              bra? Har de 75 arresterade släppts loss beroende på den politiken,
              eller varför har 14 kommit loss? Är det inte faktiskt så att det
              är ganska bra med en egen EU-position? Dessutom är det väl en
              poäng att vi kan markera från EU att vi har en annan attityd än
              den amerikanska och att vi på det sättet faktiskt kan komma i
              en bättre dialog eller bättre försvara dissidenterna på Kuba.
              Det är inte alls så att vi tänker låta oss styras av den kubanska
              regeringen, som vi har kontakter med. Det är klart och tydligt
              utsagt att vi kommer att bestämma själva från europeisk horisont.
            </seg>
          </u>
          <note type="speaker" n="398e8d3e">
            Anf. 33 LARS LINDBLAD (m) replik:
          </note>
          <u who="lars_lindblad_0c9b78" xml:id="i-88ed6471ac29a591-1" n="56d5bbb9">
            <seg n="18a1cb31">
              Herr talman! Kaj Nordquist frågade om vi egentligen inte tyckte
              om den gemensamma utrikespolitiken, men jag tycker att det framgick
              ganska väl av det jag sade att detta är något som vi värnar. Men
              vi värnar också att utrikespolitiken har en stark koppling till
              de grundläggande värden som vi gemensamt har bestämt i unionen
              kring mänskliga fri- och rättigheter. Det ska vara centralt och
              vägledande för den europeiska utrikespolitiken.
            </seg>
            <seg n="b12c2582">
              Jaha innebär det, som jag tycker att Kaj Nordquist verkar vara
              inne på, att Sverige helt och hållet ska släppa sitt agerande
              i utrikespolitiken? Nej, precis tvärtom! Detta ställer ännu större
              krav på att Sverige och andra medlemsländer i EU agerar kraftfullt
              för att den gemensamma utrikespolitiken, som är ett mycket mer
              kraftfullt verktyg i utrikespolitiken än den svenska egna linjen
              är, faktiskt blir rätt och att den ligger nära de krav på grundläggande
              fri- och rättigheter som vi har ställt upp.
            </seg>
          </u>
          <note type="speaker" n="53fe973b">
            Anf. 34 KAJ NORDQUIST (s) replik:
          </note>
          <u who="unknown" xml:id="i-9f498db45a96c7d7-1" n="6a810d7a">
            <seg n="dec8a540">
              Herr talman! Men poängen är ju att vi är helt överens om att
              vi ska köra en hård och kraftfull linje när det gäller mänskliga
              rättigheter, bland annat på Kuba. Det jag menar är den inrikespolitiska
              aspekten är att man försöker göra sak av någonting som vi i grund
              och botten är överens om. Det blir ganska konstigt när man först
              lovsjunger den gemensamma utrikespolitiken och sedan när vi tar
              en gemensam utrikespolitik inte vill vara med. Dessutom påstår
              man då att den svenska regeringen är flat. Det där håller jag
              inte med om. Det är en ganska konstig analys.
            </seg>
            <seg n="7349d47e">
              Dessutom har man gjort en förändrad politik under en period av
              sex månader, och sedan kommer man att utvärdera den.
            </seg>
            <seg n="9b7ceae8">
              Jag tycker fortfarande att detta är ett exempel på att försöka
              göra sak av någonting där man egentligen inte har så mycket sak
              att göra. Vi är överens om fördömandet av arresteringarna av de
              75 oppositionella, och vi är helt överens om fördömandet av den
              dåliga situationen för de mänskliga rättigheterna på Kuba.
            </seg>
          </u>
          <note type="speaker" n="5715bacd">
            Anf. 35 LARS LINDBLAD (m) replik:
          </note>
          <u who="lars_lindblad_0c9b78" xml:id="i-88ed6471ac29a591-2" n="56d5bbb9">
            <seg n="31a2cb56">
              Herr talman! Jag tror liksom Kaj Nordquist att vi är överens
              om hur Sveriges hållning mot Kuba ska vara. Där har jag ingenting
              att säga. Men EU:s hållning, som den svenska regeringen har ställt
              upp på, handlar om att nu göra eftergifter mot Kubaregimen samtidigt
              som vi vet att läget för de mänskliga rättigheterna inte har blivit
              bättre, snarare tvärtom. Jag räknade också upp ett antal exempel
              på detta.
            </seg>
            <seg n="feaf2a18">
              Låt oss vara öppna och tydliga i det här fallet. Vi vet båda
              två, Kaj Nordquist, hur det här gick till i EU-sammanhanget. Det
              var Spaniens premiärminister som efter påtryckningar från Kuba
              lyfte upp frågan, och EU:s medlemsstater orkade inte hålla emot.
              Eftergiftspolitiken mot Kuba präglades av att Spaniens parlament
              bytt till en socialistisk majoritet, och denna ville ha en mer
              följsam hållning mot Kuba thats it .
            </seg>
          </u>
          <note type="speaker" n="d0f7230a">
            Anf. 36 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-0" n="6992b993">
            <seg n="0ee0287d">
              Herr talman! Jag lyssnade väldigt noga på Lars Lindblads inlägg.
              Det mest intressanta var väl uttalandet att EU är till för att
              skydda intressena. Detta skulle jag gärna vilja be dig utveckla,
              Lars. EU:s mål ska vara att skydda intressena vilka intressen?
              Det pratas om öppenhet, men faktum är, Lars, att EU blir en Fästning
              Europa för att skydda sina intressen mot omvärlden. Är det ett
              sådant öppet samarbete man vill ha? Det är kanske Moderaternas
              politik, men det är absolut inte Miljöpartiets.
            </seg>
            <seg n="d4352025">
              Sedan är följdfrågan: Man ska skydda intressena, men med vilka
              medel då? Är det därför Moderaterna hyllar att den nya konstitutionen
              innehåller en skarp militarisering och på sikt bildandet av en
              EU-armé? Är det med dessa medel man ska skydda EU:s intressen?
            </seg>
          </u>
          <note type="speaker" n="15509db6">
            Anf. 37 LARS LINDBLAD (m) replik:
          </note>
          <u who="lars_lindblad_0c9b78" xml:id="i-88ed6471ac29a591-3" n="56d5bbb9">
            <seg n="86959fd6">
              Herr talman! Ja, jag vill hävda att det är riktigt och viktigt
              att utrikespolitiken bygger på att skydda de intressen vi har
              gemensamt här i Europa. Det handlar bland annat om de fri- och
              rättigheter som jag sade att unionen ska eftersträva. Det handlar
              också om att ha en stabilitet i vår omvärld. EU lyckades inte
              bidra med att hävda detta intresse i exempelvis Balkan och det
              forna Jugoslavien, vilket ledde till en instabilitet i vår närhet
              och mycket mänskligt lidande. Vi fick också ta emot stora flyktingströmmar
              som konsekvens.
            </seg>
            <seg n="5ffc6097">
              Det är detta som skyddandet av de gemensamma intressena handlar
              om och som utrikespolitiken måste utformas från. Det innebär också
              att man i viss mån måste ha en del muskler att kunna skicka till
              exempelvis Balkan. Då handlar det konkret om militär trupp, att
              inom ramen för FN, vilket eftersträvades i det fallet, kunna gå
              in och skydda dem som lider i vår närhet.
            </seg>
          </u>
          <note type="speaker" n="90e31be5">
            Anf. 38 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-1" n="6992b993">
            <seg n="5e36edac">
              Herr talman! Ja, men nu ska vi göra skillnad på två saker. Visst
              kan det vara bra att under FN-flagg till exempel göra hjälpinsatser
              i de områden i världen som behöver det. Men det du står och pratar
              om är att ha militära muskler för att skydda EU:s intressen när
              omvärlden inte gör som EU tycker.
            </seg>
            <seg n="6c0b399e">
              Och vem bestämmer EU:s intressen? Här låter det som om moderaterna
              här i riksdagen sätter agendan för detta. Det kan dock lika mycket
              bli stormakterna i EU, de som har mest rösträtt Tyskland, Frankrike,
              Spanien och så vidare som vill bevara sina koloniala intressen
              och sätta dessa i första rummet. Vad händer då? Ska Sverige ställa
              upp på den sortens politik?
            </seg>
            <seg n="14905850">
              Det kan till och med bli fråga om konstruktivt medgivande, att
              man ska vara tyst i EU om majoriteten har kommit fram till den
              utrikespolitik den vill driva. Då är det ju inbyggt att Sveriges
              röst i världen ska tystna, och det är någonting helt annat än
              det som förs fram här.
            </seg>
          </u>
          <note type="speaker" n="84591f75">
            Anf. 39 LARS LINDBLAD (m) replik:
          </note>
          <u who="lars_lindblad_0c9b78" xml:id="i-88ed6471ac29a591-4" n="56d5bbb9">
            <seg n="108d2145">
              Herr talman! Nej, som jag tyckte framgick ganska tydligt i replikskiftet
              med Kaj Nordquist tycker vi inte att Sverige ska tystna i omvärlden.
              Däremot tycker vi att vi ska samla kraft med våra vänner i Europa
              och på det sättet vara en mer aktiv och viktig aktör i den internationella
              utrikespolitiken.
            </seg>
            <seg n="802cbbad">
              Vilken väg ska vi då ta? Ska vi bli ett militariserat Europa
              som sprider sina intressen utanför Europa? Nej, det är inte den
              vägen vi har valt den här gången. Vägen väljer vi också själva
              genom att vi har valt inriktningen att EU:s kapacitet ska vara
              fredsbevarande och fredsskapande inom ramen, huvudsakligen, för
              FN-frågor.
            </seg>
            <seg n="86cc06a5">
              Sedan tycker jag att man kan fundera på om man ibland ska lämna
              FN-sfärens beslut, nämligen till exempel när det gäller folkmordet
              i Darfur där FN har varit handlingsförlamat. Där borde EU också
              ha spelat en mer aktiv roll än vad man har gjort. Det är den utvecklingen
              jag slåss för att vi ska få.
            </seg>
          </u>
          <note type="speaker" n="07f95002">
            Anf. 40 CARL B HAMILTON (fp):
          </note>
          <u who="unknown" xml:id="i-d08a845211e4d398-2" n="6a810d7a">
            <seg n="5f9d93e6">
              Herr talman! Kära åhörare! Det jag tycker att vi hör i denna
              debatt från dem som är för folkomröstning och dem som är emot
              konstitutionen, för det är samma grupp, är den nya patriotismen.
              Den nya patriotismen påminner väldigt mycket om den som vi såg
              under tiden före första världskriget och som också ledde Europa
              vidare in i andra världskriget. Den nya patriotismen leder över
              till nationalism, och nationalismen i sin tur har varit Europas
              förbannelse, krävt nästan hur många miljoner liv som helst och
              varit grogrunden för auktoritära styrelseskick och tyranni.
            </seg>
            <seg n="f6ec8dce">
              När jag hör dessa nya patrioter blir jag djupt bekymrad. Jag
              tror naturligtvis att de nya patrioterna tror på sina egna ord;
              självklart är det så. Men jag blir bedrövad över att man har en
              så trång historisk referensram att man inte ser de faror och de
              hot som ligger i ett fragmenterat Europa där Europa faller sönder
              i sina olika nationalstater, där man blir mellanstatlig igen,
              där stormakterna dominerar och där de små länderna har att rätta
              sig efter vad de stora länderna tycker och säger.
            </seg>
            <seg n="4fe826fb">
              I själva verket är det ju länder som Sverige och Nederländerna,
              de små länderna, som har allra mest att vinna på Europasamarbetet.
              Hade vi inte detta fasta Europasamarbete inom EU:s ram vore det
              Tyskland, Frankrike, Storbritannien och Ryssland som fullständigt
              skulle bestämma villkoren för oss andra. Det här regelverket är
              till för de små och medelstora ländernas identitet. Det är vår
              självständighet, vår identitet och vår möjlighet att bestämma
              hur vi vill utforma vårt land som skyddas av EU-samarbetet och
              övrigt samarbete i Europa.
            </seg>
            <seg n="19d458b6">
              Vänsterpartiet och Miljöpartiet maskerar sin hållning. De har
              på sina program att Sverige ska lämna Europeiska unionen. Sören
              Wibe har inte den hållningen, men de andra två partierna har den.
              Det sopar ni under mattan. Det maskerar ni så mycket som möjligt.
              Här är alltså ett giftpiller planterat för Sverige och för Europa
              som ni inte riktigt vill ta ansvar för i den offentliga debatten.
            </seg>
            <seg n="01bcc2a1">
              Det här fördraget innehåller viktiga nyheter men inga omvälvande
              förändringar. Om man säger nej till det här fördraget, vad är
              då alternativet? Säger man nej till det här fördraget säger man
              ja till det som ligger. Vad är det? Ja, det innebär detsamma som
              att man inte anpassar Europas sätt att styras till att vi nu har
              gått från 6 medlemsländer ursprungligen till 26 och 27.
            </seg>
            <seg n="ae3cf97b">
              Det blir ett utvidgat men handlingsförlamat Europa, eller också
              blir det ett Europa som inte utvidgas. Vi som bor i den rika,
              demokratiska delen av Europa, som har väl fungerande system för
              rättssäkerhet och skydd av mänskliga rättigheter har ett stort
              ansvar gentemot de människor som bor till exempel på Balkan och
              som vill att deras länder ska komma in i den europeiska gemenskapen,
              säkra sin rättssäkerhet, hävda mänskliga rättigheter, demokrati
              och väl fungerande stater.
            </seg>
            <seg n="70195a67">
              Ni som inte vill detta, ni som vill behålla det nuvarande alternativet,
              dömer dessa människor att under betydligt längre tid leva under
              vidrigare omständigheter. Det är ett mycket stort ansvar som ni
              tar.
            </seg>
            <seg n="401fb924">
              En annan omedelbar konsekvens är ju att det rättsliga samarbetet
              blir oerhört mycket mer komplicerat och svårt att genomföra. De
              som ägnar sig åt narkotikahandel och handel med kvinnor och barn
              över gränserna kommer att rösta nej i Sverige till den nya konstitutionen.
              Narkotikahandlarna och de som ägnar sig åt kvinnohandel står på
              Vänsterpartiets och Miljöpartiets sida och på Sören Wibes sida,
              därför att det är deras intressen som främjas om ni vinner en
              sådan folkomröstning. Ni tar inte ert ansvar.
            </seg>
            <seg n="eb2a0da8">
              Det är också konstigt, kan man säga, att Maria Wetterstrand från
              Miljöpartiet tidigare talade om ett Europa som ska ge flyktingar
              möjligheter. Man ska inte bygga högre tullmurar och så vidare.
              Men ni vill ju inte vara med. Hur ska ni kunna påverka Europa
              att vara mer generöst mot flyktingar och för import från tredje
              världen när ni vill ställa er utanför de rum där dessa beslut
              fattas? Ska ni stå med plakaten här i Helsingfors och tro att
              ni påverkar verksamheten i Bryssel? För min del och för Folkpartiets
              del tror jag att det är effektivare att vi faktiskt är i Bryssel
              och påverkar på plats. Men det är ni väl för fega för, ni nya
              patrioter.
            </seg>
          </u>
          <note type="speaker" n="7402c8cd">
            Anf. 41 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-5" n="ec7ba3aa">
            <seg n="6e453b54">
              Herr talman! Jag måste säga att jag blir lite illa berörd varje
              gång jag hör kopplingen mellan oss som är kritiska mot ökad överstatlighet
              och att vi skulle vara nationalister. Nu sammankopplar Carl B
              Hamilton oss också med narkotikahandlare, människohandlare och
              sådana som ägnar sig åt trafficking .
            </seg>
            <seg n="89d7401e">
              Carl, tycker inte du att du är lite grann överdriven? Menar du
              verkligen att den majoritet av svenska folket, 60 % nu, som vill
              ha en folkomröstning vill det av nationalistiska skäl? Kan du
              inte tänka dig att de vill det av enkla demokratiska skäl? Det
              är den första frågan.
            </seg>
            <seg n="38d0a605">
              Den andra frågan är mer exakt till dig som ekonom. Du argumenterar
              ungefär så här. Om man inte tar in östländerna kommer de att sjunka
              ned i misär, och de kommer att försvinna i ett bottenlöst träsk
              rent ekonomiskt sett. Men det är väl helt klart att under den
              här perioden då de har frigjort sig från Sovjetunionen har de
              ändå haft en oerhörd livskraft, fast de har stått utanför EU.
            </seg>
          </u>
          <note type="speaker" n="72ecf5b2">
            Anf. 42 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-3" n="6a810d7a">
            <seg n="360d2623">
              Herr talman! Det är riktigt att de här länderna har haft en livskraft
              och en stabilitet, både politiskt och ekonomiskt det har svajat
              många gånger men det är till väldigt stor del tack vare att de
              har ett medlemskapsperspektiv. De är på väg in i medlemskap och
              nära relation med den europeiska unionen. Då vet de att här inte
              accepteras korruption. Här accepteras inte att inte rättsstaten
              respekteras. De vet att det tillhör inträdesvillkoren. Det är
              det som är så viktigt, att fortsatt behålla trovärdigheten att
              de kan komma med.
            </seg>
            <seg n="f30a275e">
              När jag talar om de nya patrioterna talar jag om en sådan person
              som du, Sören Wibe, men jag talar inte nödvändigtvis om alla de
              människor som ännu inte har deltagit i den här debatten.
            </seg>
          </u>
          <note type="speaker" n="9ad33a15">
            Anf. 43 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-6" n="ec7ba3aa">
            <seg n="6b547955">
              Herr talman! Jag vill fortfarande fråga Carl B Hamilton: Vad
              skiljer mig från de övriga i det här fallet? Är det bara jag som
              förfäktar den här åsikten som är patriot eller nationalist, eller
              är det också de övriga som tycker exakt likadant som jag? I så
              fall, vari består skillnaden mellan mig och de andra? Varför vill
              Carl B Hamilton skylla just mig för att vara detta och inte dem
              som tycker exakt likadant som jag?
            </seg>
          </u>
          <note type="speaker" n="5b0b5a8f">
            Anf. 44 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-4" n="6a810d7a">
            <seg n="5d8012ee">
              Herr talman! Svaret är att de som argumenterar emot konstitutionen
              är väldigt noga med att undvika att tala om alternativen, nämligen
              bibehållandet av Nicefördraget. Ni går aldrig ut och talar om
              Nicefördragets fördelar. Jag har aldrig hört det, aldrig någonsin.
            </seg>
          </u>
          <note type="speaker" n="69133a4b">
            Anf. 45 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-2" n="6992b993">
            <seg n="89381797">
              Herr talman! Carl B Hamilton tar i så att han spricker snart.
              Nu ska han bunta ihop oss som är kritiska till EU och vill ha
              en folkomröstning med narkotikahandlarna som ska stå på vår sida.
              Men vart tog sanningen vägen? Sopa inte undan sanningen!
            </seg>
            <seg n="6228de5e">
              Det är via medlemskapet i EU som gränserna har försvunnit. Det
              betyder också att det är ni som har plockat bort möjligheten för
              polisen att faktiskt kontrollera flödet av narkotika mellan EU:s
              länder. Hade vi kunnat behålla polisens och tullens möjligheter
              att faktiskt kunna försöka ta narkotikan när den passerar gränserna
              hade vi vunnit mycket.
            </seg>
            <seg n="22b637b6">
              Det utesluter inte ett stort internationellt samarbete. Men varför
              bara koncentrera det till Europols och EU:s arbete? Vi har Interpol
              som är långt mycket viktigare för att bekämpa narkotikaflödet
              i hela världen. Det vill jag ha svar på, Carl B Hamilton.
            </seg>
          </u>
          <note type="speaker" n="3af69ff3">
            Anf. 46 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-5" n="6a810d7a">
            <seg n="57274891">
              Herr talman! Det ligger naturligtvis i Miljöpartiets krav på
              att Sverige ska lämna EU att ni vill att andra länder också ska
              lämna EU, att EU ska upplösas och att man ska återinföra nationsgränserna.
            </seg>
            <seg n="00bd19c9">
              Det är ju en intressant tes som Ulf Holm driver här att med ett
              Europa uppdelat i nationalstater som på mellankrigstiden, med
              passtvång, tullar och kontroller, kanske man kan bekämpa narkotikahandlarna
              bättre.
            </seg>
            <seg n="42c4a994">
              Ja, det är möjligt att det är så, Ulf Holm. Om vi går tillbaka
              till den tiden och den uppsplittring av Europa som är ditt ideal
              kanske det är möjligt att vi bättre skulle hantera narkotikahandeln.
              Men jag tror att vägen framåt ändå är samarbete över gränser där
              man tar bort gränshindren och samarbetar, bland annat på det rättsliga
              området, för att hantera detta. Men det är uppenbart att vi har
              två olika visioner.
            </seg>
          </u>
          <note type="speaker" n="fe34a2e6">
            Anf. 47 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-3" n="6992b993">
            <seg n="362d6d89">
              Herr talman! Jag har aldrig krävt att vi ska införa passtvång.
              Jag vill ha fria gränser. Människor ska kunna färdas fritt utan
              något krav på att vi ska ha pass. Jag är inte intresserad av det.
            </seg>
            <seg n="78847894">
              Jag är däremot intresserad av att polis har möjlighet att kunna
              göra stickprov för att förhindra flödet av narkotika. Det är jag
              väldigt intresserad av. Det kan vara flödet av vapen också. Man
              kan inte behandla de sakerna som vilka varor som helst. Det är
              grundproblematiken här.
            </seg>
            <seg n="7d8f86c6">
              Jag vill ha ett stort internationellt samarbete via Interpol
              för att bekämpa narkotikan i hela världen, inte bara inskränkt
              till något Europol som bara ska bevaka EU:s gränser. Det räcker
              inte. Det måste vara ett internationellt samarbete. Där har vi
              Interpol som fungerar och som bör utvecklas.
            </seg>
          </u>
          <note type="speaker" n="38ab46e6">
            Anf. 48 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-6" n="6a810d7a">
            <seg n="4731db3a">
              Herr talman! Jag tror att du får välja spår i debatten, Ulf Holm.
              Antingen har vi ett effektivt fungerande samarbete. Det enda realistiska
              alternativet för oss i Europa är ett fördjupat samarbete i Europeiska
              unionen. Det är bottenlös naivism att tro att det finns andra
              former som skulle vara bättre när nu EU finns. Eller så är det
              den mellankrigstidsvision som du ändå implicit, outtalat, har
              som alternativ, nämligen gränskontroller och passkontroller. Det
              var så på den tiden. Det är det systemet som vi går ifrån.
            </seg>
          </u>
          <note type="speaker" n="dc1edf17">
            Anf. 49 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-0f6a9a347ca7c273-0" n="bb7be5f3">
            <seg n="8795b397">
              Herr talman! Varför EU? Det är denna eviga fråga som svenska
              folket aldrig tycks få ett tillfredsställande svar på. Varför
              denna misstänksamhet mot EU? Är det en kunskapsfråga eller är
              det en attitydfråga som grundar sig i en indoktrinering om att
              Sverige är bäst och inte behöver någon annan gemenskap än med
              sig självt?
            </seg>
            <seg n="70e92c33">
              Ibland känns det som om svenska medborgare med skygglappar söker
              en svensk norm. Det är en svensk norm som säger att vi alltid
              ska ha en socialdemokratisk regering. Så har det varit i 65 av
              74 år. I Sverige är man sosse, neutral och lutheran. Vi är bäst
              i världen på matematik, även om andra kan räkna mycket bättre
              än vi. Vi behöver inget samarbete.
            </seg>
            <seg n="ebb0cf4c">
              Herr talman! Världen förändras. Jag vill inte ta drömmen om det
              svenska folkhemmet från någon, men världen runtom håller på att
              förändras. Andra nationer, oavsett regeringskonstellationer, konstaterar
              att de blir alltmer beroende av sina grannländer och den region
              de lever i. De söker goda grannar för att gemensamt vinna på ett
              bra samarbete.
            </seg>
            <seg n="4c19c717">
              Jag har arbetat med Europapolitik i mer än 14 år och med internationell
              politik i över fem år. Behovet av samarbete ökar hela tiden. Sverige
              har ett egenintresse av samarbete för att vi ska nå våra mål.
            </seg>
            <seg n="5f0135d2">
              Vilka är våra viktigaste mål? Det är fred, säkerhet, skydd mot
              terror och organiserad brottslighet. Det är att få delta i handel,
              forskning och utveckling för att trygga vår välfärd. Att isolera
              sig och försöka stänga ute problem prövades i Sovjet. Bättre miljö
              för luft och vatten är urtypen för behovet av samarbete.
            </seg>
            <seg n="60fa3049">
              Herr talman! Med vem och vilka ska vi samarbeta? Kanske med våra
              närmsta grannar? Ska vi välja det samarbete som har byggts upp
              under mer än 50 år inom EU:s medlemsländer, eller ska vi samarbeta
              med oss själva? Kanske har vi en del att lära och en del att lära
              ut? Vi svenskar är kända för ett i allmänhet rationellt och effektivt
              sätt att arbeta på. Ska det inte gälla det politiska arbetet?
            </seg>
            <seg n="6b45e3ed">
              Det nya fördraget handlar om att fördjupa och förenkla samarbetet
              med våra 25 närmaste grannländer. Det är ett vitalt svenskt intresse
              att få till ett effektivt politiskt arbete inom EU. Är det då
              förenligt med svenska intressen att i en folkomröstning skapa
              ännu en manifestation av mångas ambivalens till EU-samarbete?
              Eller är det smartare att i sak analysera fördragets förutsättningar
              att förenkla samarbetet med våra grannar i Europa? Välj själv.
            </seg>
            <seg n="2d99c9a2">
              Herr talman! Riksdagen bör bära ansvaret. Svenska folket har
              valt en riksdag för att noga pröva vilka former av samarbete som
              gynnar svenska intressen. Det är vår uppgift att ta uppdraget
              om ratificering på högsta allvar. Det handlar om vår framtid!
              Jag hoppas att vi snart närmar oss den dag då en stor majoritet
              av svenska medborgare ger sitt stöd till de riksdagsledamöter
              som väljer att ta på sig ansvaret för öppenhet och samarbete kring
              svensk gemenskap med andra länder.
            </seg>
            <seg n="62ec3bfe">
              Herr talman! Slutenhet och rädsla duger inte inför en föränderlig
              omvärld.
            </seg>
          </u>
          <note type="speaker" n="7a64728a">
            Anf. 50 KARIN THORBORG (v):
          </note>
          <u who="karin_thorborg_1114bb" xml:id="i-1a25d73b185ac651-0" n="073d8f9f">
            <seg n="d11d0637">
              Herr talman! Jag skulle vilja börja med ett citat av Luxemburgs
              premiärminister Jean-Claude Juncker. I tidningen der Spiegel förklarade
              han för några år sedan hur EU styrs. Han sade att vi bestämmer
              någonting, låter det ligga ett tag och väntar och ser vad som
              händer. Om ingen protesterar därför att de flesta inte vet vad
              som blivit beslutat, fortsätter vi steg för steg tills det inte
              finns någon återvändo.
            </seg>
            <seg n="40f7f6f8">
              Jag tycker att det citatet talar sitt tydliga språk om vad som
              pågår nu. 1. De flesta vet inte vad som händer. 2. Det man uttryckligen
              inte har protesterat mot har man godkänt.
            </seg>
            <seg n="68bf53e9">
              De flesta vet inte vad som händer när det gäller konstitutionen.
              Det stämmer att man inte vet. Det fick vi bekräftat på EU-nämndens
              utfrågning i går. Det är alltifrån folket på gatan i Sverige,
              som på frågan om vad de tycker om den nuvarande debatten om konstitutionen
              svarar: Vilken debatt? Debatten om vaddå?, till folket i Spanien
              som visserligen är väldigt positivt till konstitutionen men som
              svarar att man inte har någon aning om vad den innehåller. Det
              är märkligt att man inte är intresserad av den konstitution som
              kommer att vara den lag som går före nationell lag. Vet man inte
              vad konstitutionen innehåller protesterar man naturligtvis inte
              heller. Det blir en axelryckning, och de som bestämmer kan fortsätta
              att bestämma och förändra.
            </seg>
            <seg n="bf6851ee">
              Ofta sägs det att frågan om konstitutionen är för svår för så
              kallat vanligt folk att sätta sig in i. Det fick vi höra för bara
              någon timme sedan. Det hävdas dessutom att konstitutionen inte
              innehåller något nytt. Det finns delade meningar om det. Bara
              det att så många länder kommer att ha en folkomröstning borde
              väcka till eftertanke.
            </seg>
            <seg n="571f3ab8">
              I Spanien var ett centralt tema i kampanjen inför deras omröstning
              att omröstningen om europeiska konstitutionen var lika viktig
              som folkomröstningen om den spanska konstitutionen 1978 den som
              återgav Spanien demokrati efter närmare 40 år av francistisk diktatur.
              Så kan man också se på konstitutionen.
            </seg>
            <seg n="280e06a6">
              Det man inte protesterar mot har man godkänt. Men jag ställer
              mig frågan hur man ska protestera i Sverige när man inte får rösta.
              När vi senast valde riksdagsledamöter var inte frågan aktuell.
              Alltså kunde man inte välja in de ledamöter som representerade
              ens åsikt, och nu är det för sent. Det ska fattas ett beslut före
              nästa val.
            </seg>
            <seg n="b4d2d632">
              Hur blev det så här egentligen? Det började ju så vackert en
              gång för flera år sedan: Europa skulle få ett fördrag som skulle
              ge medborgarna delaktighet och föra människorna närmare unionen.
              När konventet undertecknades firades det med champagne, och det
              var en högtidlig stund. Nu känns det som att det är mindre festligt
              och mindre champagne.
            </seg>
            <seg n="b03159ac">
              Konstitutionsförslaget har förklarats som elitens gåva till folket
              som de vägrar att ta emot. Någonting har alltså gått snett. Folk
              känner sig faktiskt inte delaktiga i den här nya konstitutionen.
              Det som händer går ovanför huvudet på många människor. Valdeltagandet
              är i många fall så lågt att man näppeligen kan representera folkviljan.
              Kan man då säga att man bygger upp en demokratisk union, om de
              flesta inte är medvetna om vad det gäller?
            </seg>
            <seg n="26ee8315">
              Därför är det oerhört viktigt att det förs en debatt och att
              alla blir väl insatta. Upplysning och information finns det gott
              om, om man bara vill ta till sig det och efterfråga det. Men var
              finns intresset?
            </seg>
            <seg n="0d496355">
              Det finns tyvärr inget större intresse eller någon större medvetenhet
              om de här frågorna bland de breda folklagren. Det kanske krävs
              ett nytt språk, en ny attityd från makten, för att folket ska
              lyssna. I Sverige kanske det beror på att man vet att det inte
              spelar någon roll om man sätter sig in i frågan och tar ställning
              för eller emot man får i alla fall inte rösta om den.
            </seg>
            <seg n="f45a690a">
              Vill vi ha en verklig debatt bör den leda fram till någonting
              där man får använda sina nya kunskaper till en förändring. Därför
              tror jag och Vänsterpartiet att en folkomröstning på ett helt
              annat sätt skulle väcka intresset för de här frågorna. För att
              kunna ta ställning och rösta måste man fundera över vad förslaget
              till konstitution innebär. Man måste titta på innehållet och se
              vilka konsekvenser det får.
            </seg>
            <seg n="32e5a1f8">
              De senaste folkomröstningarna som vi har haft har inneburit en
              hel del folkbildning. Vare sig man är för eller emot konstitutionen
              skulle alla tjäna på en folkomröstning för att väcka intresset
              för EU-frågor. Varför då inte lyssna och ta till sig vad folket
              vill, bland annat i folkets remiss?
            </seg>
          </u>
          <note type="speaker" n="87d578bb">
            Anf. 51 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-53c8375e6943cd87-0" n="c504739b">
            <seg n="5dff4c11">
              Herr talman! Karin Thorborg hänvisar till ett citat av Jean-Claude
              Juncker och kritiserar ministerrådets beslutsformer. Då borde
              Karin Thorborg egentligen vara för det nya fördraget, för det
              nya fördraget ser ju till att vi får mer av öppenhet kring ministerrådets
              beslut. Det nya fördraget inför också en stärkt roll för de nationella
              parlamenten, så att vi lättare kan se vem som bestämmer och så
              att vi lättare kan ha den folkliga kontrollen.
            </seg>
            <seg n="2d07998a">
              Då är frågan till Karin Thorborg: Om du är emot fördraget är
              du egentligen för den situation som råder i dag, den situation
              som du har kritiserat via resultatet, eller finns det något annat
              recept som Karin Thorborg vill ordinera för ökad öppenhet och
              en stärkt roll för de nationella parlamenten?
            </seg>
          </u>
          <note type="speaker" n="d33a3fe3">
            Anf. 52 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-1" n="073d8f9f">
            <seg n="9a4ffae2">
              Herr talman! Jag tror inte alls att det nya fördraget kommer
              att leda till en ny öppenhet. För att det ska bli öppenhet och
              för att många ska vara intresserade av de här frågorna och vilja
              ha det här måste man alltså få med folket. Det är det som man
              har misslyckats med nu. Jag tror inte att folket i framtiden kommer
              att bli mer intresserat beroende på hur ministerrådets befogenheter
              kommer att vara eller inte.
            </seg>
            <seg n="ef06a797">
              När det gäller de nationella parlamentens ökade inflytande är
              jag väldigt skeptisk till att det kommer att ske på det sätt som
              man i fördraget säger att det kommer att göra. Det visar den kontroll
              som vi genomförde av det tredje järnvägspaketet. Det var en väldigt
              svår uppgift. Det är väldigt kort tid som man har på sig. Jag
              tror inte att det nya fördraget kommer att leda till en större
              öppenhet. Tyvärr har folket förkastat det.
            </seg>
          </u>
          <note type="speaker" n="e6cc5b4a">
            Anf. 53 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-53c8375e6943cd87-1" n="c504739b">
            <seg n="7d89009b">
              Herr talman! Men fortfarande är det så att Karin Thorborg inte
              ordinerar någon annan medicin för ökad öppenhet och för en stärkt
              roll för de nationella parlamenten. Karin Thorborg säger ju nej
              till det här fördraget. På så sätt accepterar Karin Thorborg också
              nuvarande situation, som hon själv kritiserar, om hon inte ordinerar
              en annan medicin. Finns det en annan medicin, Karin Thorborg?
            </seg>
          </u>
          <note type="speaker" n="956b5a15">
            Anf. 54 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-2" n="073d8f9f">
            <seg n="e3d06e95">
              Herr talman! Det är så väldigt mycket i det nya fördraget som
              är negativt. Det kan finnas positiva saker, och det kan finnas
              negativa. För vår del tycker vi att det som är negativt med fördraget
              överväger. Vi vill inte ha mera överföring av makt till EU. Vi
              vill ha kvar så mycket makt som möjligt här i Sverige i det nationella
              parlamentet. Vi vill inte överföra makten. Vi gillar inte heller
              den politik som det nya fördraget innebär. Det blir faktiskt mera
              makt till EU:s institutioner med det här fördraget, och det tycker
              vi alltså inte om.
            </seg>
          </u>
          <note type="speaker" n="9339ad98">
            Anf. 55 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-0" n="4a0649e1">
            <seg n="8db73ecb">
              Herr talman! Anser Karin Thorborg att Nicefördraget är bättre
              än det nya fördraget? Det är den ena frågan.
            </seg>
            <seg n="6db3f524">
              Den andra frågan är: Vad innebär ett nej till fördraget i en
              eventuell folkomröstning enligt Karin Thorborg?
            </seg>
          </u>
          <note type="speaker" n="b6e7273f">
            Anf. 56 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-3" n="073d8f9f">
            <seg n="a7cde3f4">
              Herr talman! I och med att vi är motståndare till det här fördraget
              säger vi inte automatiskt att Nicefördraget är vare sig sämre
              eller bättre. Vi kämpar mot en förändring som vi inte vill ha.
              Vi kommer att protestera mot de förändringar som kommer att ske.
              Om Nicefördraget är sämre eller bättre tror jag inte spelar någon
              större roll, utan från och med det att vi tycker att det här fördraget
              ändrar beslutsmakten och för över mer makt till EU måste vi bekämpa
              det. Om det här fördraget inte går igenom kommer naturligtvis
              Nicefördraget att fortsätta att gälla, men vi säger inte nej till
              fortsatt förändringsarbete.
            </seg>
          </u>
          <note type="speaker" n="3d40855e">
            Anf. 57 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-1" n="4a0649e1">
            <seg n="a0663c33">
              Herr talman! Men är det inte just det som är frågan, om det här
              fördraget är bättre än Nicefördraget? Det är ju det som den här
              riksdagen ska ta ställning till. Tjänar det uppgifterna bättre
              än Nicefördraget? På det säger Karin Thorborg att hon inte tar
              ställning.
            </seg>
            <seg n="3a39c7aa">
              Jag fick inte heller, herr talman, något svar på frågan vad ett
              nej i en eventuell folkomröstning innebär enligt Karin Thorborg.
            </seg>
          </u>
          <note type="speaker" n="c18ce9ee">
            Anf. 58 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-4" n="073d8f9f">
            <seg n="be23643e">
              Herr talman! Om det skulle bli ett nej i en folkomröstning kommer
              vi naturligtvis tillbaka till Nicefördraget, det som råder nu.
              Däremot säger vi inte nej till andra förändringar. Nicefördraget
              fungerar nu, och det går också att förändra och förbättra. Vi
              säger alltså inte nej till ändringar i framtiden. Men just nu
              ska vi säga nej eller ja till det här. Vi ska inte ta ställning
              till Nicefördraget, utan vi tar ställning till det nya fördraget.
              Vi tycker att inte bara vi utan även folket ska få ta ställning
              till det.
            </seg>
          </u>
          <note type="speaker" n="23fbb8f0">
            Anf. 59 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-7" n="6a810d7a">
            <seg n="b31b9c86">
              Herr talman! Jag tror att jag måste fortsätta på samma spår som
              den föregående frågeställaren. Det är en fullständigt central
              fråga, om man går ut till svenska folket och säger att vi ska
              ha en folkomröstning om den nya konstitutionen: Säger ni ja eller
              säger ni nej? Om ni säger nej är det Nicefördraget som gäller.
            </seg>
            <seg n="f5dfefa0">
              Det är ju Nicefördraget ni förespråkar. Det är konsekvensen av
              det ställningstagande som ni rekommenderar svenska folket att
              ta. Konsekvensen är Nicefördraget. Det måste väl ändå Karin Thorborg
              instämma i. Det finns ju ingen annan konsekvens.
            </seg>
          </u>
          <note type="speaker" n="034497b2">
            Anf. 60 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-5" n="073d8f9f">
            <seg n="060eb0f8">
              Herr talman! Jag säger återigen att om det nya fördraget inte
              går igenom går vi naturligtvis tillbaka till det som gäller nu.
              Det är självklart. Men det behöver inte vara så för all framtid.
              Nicefördraget får väl vara ett avstamp för ett nytt förändringsarbete,
              eftersom vi är missnöjda med hur det är. Framför allt är vi missnöjda
              med hur det ser ut i det här fördraget, därför att vi tycker att
              det är förändringar till det sämre.
            </seg>
          </u>
          <note type="speaker" n="4eebf2eb">
            Anf. 61 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-8" n="6a810d7a">
            <seg n="85e1c0bb">
              Herr talman! Då har ni ju inget alternativ. Det är ett fullständigt
              tomt nej. Det är inte Nicefördraget. Det är ett fullständigt okänt
              steg som svenska folket uppmanas att ta ett steg in i det okända.
            </seg>
            <seg n="9ce927f8">
              Karin Thorborg! Hur känns det att stå på samma sida som de som
              skulle tjäna på att det här fördraget inte genomförs, nämligen
              narkotikasmugglare och kvinnohandlare? Hur känns det att stå på
              samma sida som deras intressen?
            </seg>
          </u>
          <note type="speaker" n="23639ac8">
            Anf. 62 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-6" n="073d8f9f">
            <seg n="47505604">
              Herr talman! Jag protesterar vilt mot påståendet att jag skulle
              stå på samma sida som narkotikahandlare. Jag protesterar mot att
              vi blir sammankopplade med det. När det inte finns några andra
              argument måste man alltså ta till sådant. Jag hävdar bestämt att
              det är ett övertramp för oss som vill ha en förändring till det
              bättre.
            </seg>
            <seg n="80115031">
              Det vi vill ha för framtiden är ett mellanstatligt samarbete
              på demokratisk grund. Man kan åstadkomma mycket. Allt hänger inte
              på det här fördraget. Vi vill ha ett bra samarbete, men vi vill
              inte bli påtvingade det regelverk som det nya fördraget kommer
              att medföra.
            </seg>
          </u>
          <note type="speaker" n="0453d3d9">
            Anf. 63 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-2" n="73a214d3">
            <seg n="218ac36d">
              Herr talman! Karin Thorborg beskriver EU-processen med citat
              av premiärminister Juncker. Hon påstår att man inte vet vad som
              händer.
            </seg>
            <seg n="0ca24539">
              Regeringen har förhandlingsmandatet i EU. Vi har, enligt Karin
              Thorborg, en aningslös regering. Varför stöder Karin Thorborg
              denna aningslösa regering?
            </seg>
            <seg n="af19c622">
              När det gäller att vi i riksdagen inte representerar folket,
              undrar jag var gränsen går. När ska man ha folkomröstning för
              representativiteten? Finns det någon systematik i tänkandet? Gäller
              det enbart EU-frågor? Gäller det andra frågor där man av opinionsundersökningar
              kan se att det finns en folkmajoritet emot det förslag som har
              majoritet i riksdagen, som till exempel adoptionsrätt? Var går
              gränsen?
            </seg>
          </u>
          <note type="speaker" n="8d7aaaf3">
            Anf. 64 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-7" n="073d8f9f">
            <seg n="d30edb91">
              Herr talman! Jag citerade Jean-Claude Juncker. Det var han som
              sade att folket inte vet vad som händer.
            </seg>
            <seg n="a8772546">
              Jag undrar om Ingvar Svensson inte har förstått vad vi i Vänsterpartiet
              står för. Vi stöder inte regeringen i den här frågan. Vi vill
              ha en folkomröstning, och det vill inte regeringen. Det kommer
              vi att fortsätta att kämpa för. Jag hoppas att det är väldigt
              tydligt efter den här debatten att vi verkligen vill ha det. Det
              vill inte regeringen.
            </seg>
            <seg n="149c3d06">
              Vi kommer att kämpa to the bitter end för att få en sådan här
              folkomröstning.
            </seg>
          </u>
          <note type="speaker" n="02d4e3ae">
            Anf. 65 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-3" n="73a214d3">
            <seg n="3417bb3d">
              Herr talman! Det var ett något konstigt resonemang. Antingen
              stöder man väl en regering eller också inte. Vet inte Karin Thorborg
              vad hon gör i det avseendet? Det är mycket märkligt.
            </seg>
            <seg n="6b639e69">
              Kan jag också få ett svar på frågan: Var går gränsen för när
              man ska ha folkomröstning eller inte? Det har i debatten hänvisats
              till att vi i riksdagen inte är representativa för folkopinionen.
              Var går gränsen? Är det bara i EU-frågor eller frågor som Vänsterpartiet
              är emot som vi ska ha folkomröstningar? Var går gränsen? Jag tog
              adoptionsrätt som exempel. Det hade en folkmajoritet emot sig.
              Ska vi ha folkomröstning om sådana frågor? Vad är det för systematik
              man ser framför sig när det gäller folkomröstningar?
            </seg>
          </u>
          <note type="speaker" n="009396aa">
            Anf. 66 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-8" n="073d8f9f">
            <seg n="b4dc3557">
              Herr talman! När det gäller vad man ska ha folkomröstning om
              kan det ibland finnas skillnader som går genom partierna. Energiomröstningen
              1980 gällde också en fråga där det var partiskillnader. I sådana
              frågor tycker jag att det är väldigt viktigt att man har en folkomröstning.
            </seg>
            <seg n="799fedd3">
              Det gäller också frågor där folket inte har kunnat ta ställning.
              I den här frågan har folket inte kunnat göra det. Vid förra valet,
              när vi valdes in, var inte frågan aktuell.
            </seg>
            <seg n="7244be6f">
              När de nuvarande partierna inte är representativa för folkviljan
              är det dags för en folkomröstning. Den ska inte missbrukas, men
              när det är en sådan här viktig fråga som handlar om att överföra
              makt tycker jag att folket ska tillfrågas.
            </seg>
          </u>
          <note type="speaker" n="ee01f4ca">
            Anf. 67 BÖRJE VESTLUND (s) replik:
          </note>
          <u who="borje_vestlund_7895a4" xml:id="i-14b0566bbd71e92b-0" n="281cf5e9">
            <seg n="261dd615">
              Herr talman! Jag håller med Karin Thorborg om att allt naturligtvis
              inte hänger på det här fördraget. Det kan nog hela kammaren vara
              överens om. Jag tror dock att mycket hänger på fördraget.
            </seg>
            <seg n="a1dab6d4">
              Jag gör en reflexion när Karin Thorborg här i kammaren säger
              att det spanska folket inte var särskilt engagerat. Karin Thorborg
              och jag var på ett seminarium i går. Där sade man att det finska
              folket inte var särskilt engagerat. Karin Thorborg säger också
              att det svenska folket inte är tillräcklig engagerat.
            </seg>
            <seg n="83dd4083">
              Visar inte det att den här frågan kanske är så svår och komplicerad
              att det är svårt för alla och envar att riktigt hänga med? Det
              är ju inte bara i det här fallet som det sker att vi, av svenska
              folket valda män och kvinnor, har att hantera den här typen av
              komplicerade frågor.
            </seg>
          </u>
          <note type="speaker" n="eeb53646">
            Anf. 68 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-9" n="073d8f9f">
            <seg n="2e503abd">
              Herr talman! Till skillnad från Börje Vestlund tror jag att svenska
              folket, precis som alla andra folk i Europa, är kapabelt att ta
              ställning, ta till sig kunskapen och se vad det här kommer att
              innebära. Det är inte fråga om någon intellektuell kapacitet när
              man ska sätta sig in i de här frågorna. Som jag ser det beror
              ointresset på att den här frågan ligger så långt från verkligheten
              att man inte bryr sig om den.
            </seg>
            <seg n="7205e4bf">
              Jag tror också på att man kan väcka ett intresse om man verkligen
              för ned detta till människorna och sätter i gång jättestora kampanjer.
              Då tror jag att man kan få upp intresset.
            </seg>
          </u>
          <note type="speaker" n="39ae1eb2">
            Anf. 69 BÖRJE VESTLUND (s) replik:
          </note>
          <u who="borje_vestlund_7895a4" xml:id="i-14b0566bbd71e92b-1" n="281cf5e9">
            <seg n="9597ae79">
              Herr talman! Spanien hade ju folkomröstning om konstitutionen.
              Ändå säger Karin Thorborg att man inte lyckas väcka intresset
              i Spanien. Om det hänger på folkomröstningar att få intresse för
              konstitutionen, vad beror det på i så fall? Jag tycker också att
              det är ett problem att vi har för dåligt intresse kring konstitutionen.
              Jag förstår inte Karin Thorborgs resonemang om det spanska folket
              kontra det svenska folket som uppenbarligen hade lika stort intresse
              för konstitutionen.
            </seg>
            <seg n="07d5f0d1">
              Varför lyckades man inte väcka intresset där trots att man hade
              en folkomröstning och trots att man hade en kampanj för och emot,
              precis som man i så fall skulle ha i Sverige? Jag förstår inte
              Karin Thorborgs resonemang. Hur hänger det ihop egentligen?
            </seg>
          </u>
          <note type="speaker" n="25c4df5b">
            Anf. 70 KARIN THORBORG (v) replik:
          </note>
          <u who="karin_thorborg_1114bb" xml:id="i-1a25d73b185ac651-10" n="073d8f9f">
            <seg n="3e319b74">
              Herr talman! Du var ju med på utfrågningen i går. Det besked
              vi fick om varför man inte var så intresserad i Spanien var att
              man där var så positiv till allt vad EU sade att man inte ens
              brydde sig om att gå och rösta. Man överlät det. Man var så positiv
              att valet inte spelade så stor roll. 42 % röstade och i stort
              sett alla som röstade var för. Debatten fanns inte. Man hade redan
              bestämt sig innan. Från regeringsnivå sade man också att man var
              så säker på att få ett ja att man inte behövde frukta något. Man
              visste att man skulle få igenom detta.
            </seg>
          </u>
          <note type="speaker" n="47a5333f">
            Anf. 71 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-c8529c5c3af9dc2e-2" n="4a0649e1">
            <seg n="cb03e60d">
              Herr talman! Det handlar om att bygga ett samhälle, inte en stat.
              Det handlar om att bygga ett samhälle där människor står i centrum
              och får rum att växa och möjlighet att förverkliga livsprojekt
              med ansvar i lokalsamhället men också för det globala samhället.
            </seg>
            <seg n="0299b3dc">
              Vi vill stärka det civila samhället. Det innebär att också politiken,
              den offentliga makten, måste få tydliga rum och avgränsningar.
            </seg>
            <seg n="f6489452">
              Det oroar uppenbarligen Vänsterpartiet. När jag lyssnade på debatten
              här tidigare var det ganska tydligt att det faktum att det med
              det nya fördraget inte blir möjligt att underordna den enskilda
              människan kollektivet kommunismens demokratisyn var något som
              bekymrade Vänstern. Det bekymrar inte mig. Jag tycker att det
              är bra. Det är viktigt att vi får ett fördrag och ett samarbete
              som sätter gränser mot olika totalitära system. Det ger ett skydd
              som också efterfrågas från de forna östländerna, människor som
              har upplevt vad kommunismen innebär.
            </seg>
            <seg n="09ac2897">
              Jag hör också en irritation över att makten flyttar långt bort.
              Men finns det inte skäl att fråga oss vad den irritationen bygger
              på hos enskilda människor här hemma i Sverige? Handlar det inte
              i mångt och mycket om att just vi i den här kammaren, just vår
              egen ordning, gör att vi har möjligheter att gå in och detaljreglera
              människors vardag i stället för att frigöra människors kraft?
              I stället för att ägna oss åt de stora frågorna blir det mycket
              smått. Det irriterar människor som känner att den svenska makten
              är långt borta. Det har vi möjlighet att förändra här hemma hos
              oss genom att bygga ett annat Sverige. Sverige kan bättre.
            </seg>
            <seg n="0df52307">
              Jag tycker att Vänstern och Miljöpartiet i den här debatten,
              precis som i andra debatter jag har hört, exploaterar rädslan
              att EU ska bli något ännu värre, en nivå för detaljreglering som
              vi redan har känt av. Jag tycker att det är osympatiskt och osmakligt.
              Det borde då leda till att man här hemma gör sin egen hemläxa,
              att vi inte ska ha mer av den gamla politiken, utan att vi ska
              ha en förändring. Men så resonerar man inte.
            </seg>
            <seg n="187c8a4b">
              Herr talman! Det nya fördraget är en början till en tydligare
              maktdelning som är utlovad inte bara i dag och ett EU som är möjligt
              att bruka för att göra smalare men vassare. Det är ett fördrag
              som gör det möjligt att bruka EU som en union som tar sig an de
              stora utmaningar som vi människor står inför här hemma, här på
              vår kontinent, här på vårt jordklot. Det blir hållbarare för oss
              nu och för kommande generationer. Det handlar om mänskliga rättigheter,
              inte brott, miljökraft i stället för miljö på undantag.
            </seg>
            <seg n="227f2417">
              Fördraget tolkas, herr talman, väldigt olika, därför att det
              just är ett fördrag och inte en grundlag. Det är ett ramverk som
              vi kan fylla med olika politik, dock inom överenskomna och allt
              tydligare gränser. Det gör det offentliga rummet tydligare.
            </seg>
            <seg n="880e312b">
              Visst, det är en kompromiss, precis som vår egen grundlag är
              en kompromiss. Men det innebär ett öppnare EU i stället för en
              sluten regeringskrets. Det ger mer makt till folkvalda parlament,
              både Europaparlamentet och nationella parlament. Det är tydligare
              än det lappverk av olika fördrag som vi nu bygger samarbetet på.
              Det stärker också, vilket ingen har talat om, de lokala och regionala
              nivåerna som får mer makt i EU än vad man får i vårt eget Sverige
              genom en tydlig möjlighet att hävda sin röst också i domstol när
              ingrepp görs i de regelverk som man har att jobba efter. Det kodifierar
              dagens EU. Ett tydligt exempel på det är just att det som vi hela
              tiden hävdat, att det är möjligt att utträda ur EU, också skrivs
              in såsom det ser ut nu. Det stärker brottsbekämpningen och gör
              den effektivare.
            </seg>
            <seg n="bf00e92b">
              Men bra kan alltid bli bättre. Sveriges riksdag ska naturligtvis
              resonera om och granska fördraget med de ögonen, därför att utvecklingen
              står inte stilla.
            </seg>
            <seg n="56356280">
              Herr talman! Europas framtid avgörs av om vi klarar freden på
              vår kontinent, om vi klarar att ge respekt för den enskilda människan
              och för människors värdighet, om vi klarar att ge frihet, mänskliga
              rättigheter, rättssystem som fungerar, solidaritet och icke-diskriminering
              inte bara i Sverige utan på hela vår kontinent och på hela jorden
              för den delen jämställdhet, hållbar utveckling.
            </seg>
            <seg n="e9af9940">
              Det är en stor utmaning och ett ansvar för oss alla, men då krävs
              också ett ramverk som gör det möjligt. Det nya fördraget är ett
              redskap för att göra detta möjligt.
            </seg>
          </u>
          <note type="speaker" n="723be6b8">
            Anf. 72 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-7" n="ec7ba3aa">
            <seg n="61a6bb4e">
              Herr talman! Jag har två exakta frågor.
            </seg>
            <seg n="85098248">
              En nyhet i konstitutionen är att man ges rätt att inrätta specialdomstolar
              under den europeiska domstolen. Min fråga till Kerstin Lundberg
              är: Inrättas de i enhällighet eller med kvalificerad majoritet?
            </seg>
            <seg n="d2f3ee59">
              Den andra frågan är följande: Det står på försvarsområdet att
              varje stat gradvis ska förbättra sin militära förmåga. Om det
              nu blir en tvist mellan nationalstaten och EU om huruvida man
              förbättrar försvaret, vem avgör den tvisten, svenska Högsta domstolen
              eller Europadomstolen?
            </seg>
          </u>
          <note type="speaker" n="728d990a">
            Anf. 73 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-3" n="4a0649e1">
            <seg n="d73ee318">
              Herr talman! Den typen av frågor är naturligtvis spännande att
              ha med i diskussionen, precis som de 446 andra artiklar som vi
              har att resonera om. Det som är viktigt är att när vi överlämnar
              exklusiv rätt till EU finns det naturligtvis en makt hos EU-domstolen.
              Men ingen, inte ens Sören Wibe tror jag, tänker sig att EU skulle
              tvinga fram ökade militärutgifter i till exempel Sveriges budget
              om inte vi själva skulle vilja det. Ingen tror att EU, som ju
              faktiskt består av kombinationen medlemsstaterna och oss som människor,
              skulle tvinga fram en lösning när det gäller specialdomstolar
              som inte stämmer med vad som är politiskt möjligt. Där har vi
              makten, och de nationella parlamenten får en tydligare makt med
              det nya fördraget, det som Sören Wibe ogillar.
            </seg>
          </u>
          <note type="speaker" n="af504285">
            Anf. 74 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-8" n="ec7ba3aa">
            <seg n="d0b1757e">
              Herr talman! Alla i kammaren observerade att Kerstin Lundgren
              inte visste svaret på de två frågorna som oundvikligen är ganska
              viktiga. Däremot framställs det som att medborgarna inte kan ta
              ställning till konstitutionen. Jag skulle verkligen vilja veta
              hur många i kammaren som kan svara på de här två enkla frågorna.
              Jag tror inte att skillnaden är så väldigt stor. Det är det första.
            </seg>
            <seg n="31bc09c7">
              Det andra, Kerstin, är att du talar om att med den här konstitutionen
              bygger vi ett nytt samhälle. Ja, men är inte det mest väsentliga
              om vi ska bygga ett nytt samhälle att vi åtminstone vet hur rättsordningen
              sker och hur besluten ska fattas i detta samhälle? Uppenbarligen
              vet inte ens en så pass insatt person som Kerstin Lundgren exakt
              hur detta ska göras.
            </seg>
          </u>
          <note type="speaker" n="5c8e169e">
            Anf. 75 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-4" n="4a0649e1">
            <seg n="ab0262a2">
              Herr talman! Har Sören Wibe slutat att slå sin fru? Den typen
              av frågeställningar är ju klassisk för att på något sätt ge en
              bild av en verklighet som naturligtvis inte är riktig.
            </seg>
            <seg n="10f24b8d">
              Jag kan bara konstatera att Sören Wibe försöker göra fördraget
              till ett monster som kommer att slå undan benen för svensk straffrätt
              till exempel eller för mänskliga rättigheter genom specialdomstolar
              som mer eller mindre antyds skulle kunna inrättas över huvudet
              på oss alla, men det är inte så.
            </seg>
            <seg n="1bfa3000">
              Det som är skillnaden med det nya fördraget är att vi i de nationella
              parlamenten har möjligheter att gå in och motsätta oss förslag,
              lagstiftning, om vi inte anser att de är tillfyllest.
            </seg>
          </u>
          <note type="speaker" n="f6f43a1e">
            Anf. 76 JAN LINDHOLM (mp) replik:
          </note>
          <u who="jan_lindholm_47d961" xml:id="i-6a815ac81f16b107-0" n="517c4030">
            <seg n="85aae3e0">
              Herr talman! Kerstin Lundgren är mycket tydlig i att hon anser
              att det är positivt att man flyttar makt från Sverige till EU-nivå.
              Samtidigt säger hon i sitt svar på Sören Wibes fråga att hon inte
              tror att någon i EU avser att tvinga Sverige att genomdriva någonting
              som vi inte själva vill. Då kan man ju fråga sig: Vad är då den
              överstatlighet som ni eftersträvar värd?
            </seg>
            <seg n="99d35749">
              Men det var inte det som var min fråga egentligen, utan min egentliga
              fråga handlar om processen. I alla sammanhang när vi pratar om
              EU får man höra att det här är en pågående process.
            </seg>
            <seg n="df4dcfe3">
              Då undrar man: När ska man sätta ned foten? Den förändring vi
              nu diskuterar är så omfattande. Vi skaffar oss i princip en ny
              grundlag. Om inte den är värd att prövas, när ska det då ske?
              Handlar det här om maktens små steg som så sakteliga leder till
              något annat? När ska folken få säga sitt?
            </seg>
          </u>
          <note type="speaker" n="a6272b6d">
            Anf. 77 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-5" n="4a0649e1">
            <seg n="6cc2efda">
              Herr talman! Ja, det nya fördraget innebär att vi flyttar makt.
              Så är det. Och vi gör det ju för att vi vill göra det möjligt
              att komma till rätta med den gränsöverskridande brottsligheten,
              skapa förutsättningar för detta. Hur vi fyller ut det, och hur
              vi ger det den exakta utformningen, avgörs ju inte här i fördraget.
              Det avgörs i den fortsatta lagstiftningen, i sekundärlagstiftning.
              Därför är det också viktigt att vi har en regering som vågar jobba
              för ett nytt EU.
            </seg>
            <seg n="ab9a5f7f">
              Om det här med pågående process vill jag säga att så är det.
              Livet är en pågående process. Det kommer naturligtvis nya val,
              precis som det gjorde 2002, där Vänstern och Miljöpartiet drev
              ett EU-utträde och där väljarna sade sitt. Vi kommer att ha nya
              val framöver som också kommer att pröva om den här kammaren har
              skött sitt mandat. Det är fördelen med demokratin.
            </seg>
          </u>
          <note type="speaker" n="b3092059">
            Anf. 78 JAN LINDHOLM (mp) replik:
          </note>
          <u who="jan_lindholm_47d961" xml:id="i-6a815ac81f16b107-1" n="517c4030">
            <seg n="c8c317ed">
              Herr talman! Det som alla oroliga människor undrar över är ju:
              Är det nog nu? Man är nyfiken på vad nästa steg blir. När kommer
              vi att avskaffa ytterligare lokalt självbestämmande i Sverige
              på nationell nivå, på regional nivå och på lokal nivå? Hur långt
              får den här processen gå? Det vore oerhört intressant att veta
              vad ni har för vision om hur demokratin ska se ut i framtiden.
            </seg>
          </u>
          <note type="speaker" n="284f95f8">
            Anf. 79 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-6" n="4a0649e1">
            <seg n="b26e68db">
              Herr talman! Det beror naturligtvis på vad vi fyller EU med för
              politiskt innehåll, vilken regering vi har i den här kammaren.
              Är det så att svenska folket vill ha en regering som fortsätter
              de många små steg som har tagits mot centralstyre, mot ökad maktöverflyttning
              från lokal och regional nivå till statlig nivå, till regeringsnivå,
              då får man en sådan politik. Svenska folket har möjligheter att
              påverka den frågan i allmänna val.
            </seg>
            <seg n="7e894e25">
              Jag företräder en annan politik och vill se en ny regering som
              gör att Sverige tar vara på sina möjligheter över hela landet.
              Jag vill inte ha de små stegen mot maktcentralisering som vi har
              tagit här hemma. Men jag vill också ge svenska folket en röst
              utanför nationsgränsen och ge möjligheter att lösa de utmaningar
              som vi står inför på den här kontinenten som en del av vårt globala
              uppdrag.
            </seg>
          </u>
          <note type="speaker" n="5afd75d9">
            Anf. 80 ULF HOLM (mp):
          </note>
          <u who="ulf_holm_0fcd2f" xml:id="i-07f17af7d2d29e65-4" n="6992b993">
            <seg n="857e13c4">
              Herr talman! Jag välkomnar den här debatten om EU:s framtid.
              Det är ett bra initiativ om det är talmannen som ligger bakom,
              vilket jag tror att det är i detta fall. Det kanske är lite tråkigt
              att inte se fler ledamöter i salen i samband med en så här viktig
              fråga. Det kan man dra vissa slutsatser av, men jag ska inte använda
              mina sex minuter till det.
            </seg>
            <seg n="093a7352">
              EU:s framtid det var någon som tidigare gjorde påståendet att
              man ser EU som ett giftpiller. Nej, det gör jag kanske inte. Men
              om jag som miljöpartist skulle bygga det gröna samhället, då hade
              jag inte byggt upp EU. Det är den utgångspunkten man får ha för
              sina visioner för det framtida samhället. Vilket samhälle vill
              jag bygga eller vara med att skapa? Då är inte EU det perfekta
              bygget. EU är inte den perfekta verktygslådan för framtidens utmaningar,
              för hur samhället ska organiseras och för vilka beslut som vi
              riksdagsledamöter och andra beslutsfattare ska fatta.
            </seg>
            <seg n="5c5774c0">
              Det är här hela utgångspunkten är. Vilka verktyg vill vi ha för
              det framtida samhällsbygget? Jag skulle inte bygga upp ett EU
              som det ser ut i dag och än mindre som det ser ut i det nya förslaget
              till EU-konstitution. Miljöpartiet står för ett brett, djupt internationellt
              samarbete. Vi ska ta bort gränser mellan människor, mellan folk,
              mellan länder. Vi ska ha ett internationellt samarbete med länder
              runtomkring. Det är grunden. Det är solidaritet. Det är så vi
              bygger det framtida samhället. Men det betyder inte att vi ska
              överlämna all beslutsmakt när det gäller hur vi vill bygga samhället.
              Vi kräver och tycker att det mellanstatliga samarbetet ger en
              bra grund för framtidens beslutsfattande. I vissa frågor kanske
              det behövs överstatliga beslut. Gränsöverskridande miljöfrågor
              är väl det bästa exemplet på just detta, där en enskild medlemsstat
              på jordklotet inte kan agera ensamt. Vi kräver och behöver ett
              internationellt arbete. Och det ska också ske då.
            </seg>
            <seg n="59b4709b">
              Är då svaret på den här utvecklingen EU-konstitutionen? Nej,
              det är det inte. EU-konstitutionen som den är framlagd nu tar
              inte intryck av det här. Då är första frågan: Vem har tagit fram
              den här konstitutionen? Är det framtidens medborgare i Europa?
              Svar: Nej! Majoriteten i EU-konventet som tog fram förslaget till
              stats- och regeringscheferna hade uppnått pensionsåldern. En minoritet
              var kvinnor. Jag tror att det var 17 %, kanske ännu mindre. Hur
              många ungdomar i 2030-årsåldern? Inga. Är det de som ska ta fram
              förslaget om vår framtid? Nej, men det är också det som är förklaringen
              till att EU-konstitutionen bara är någon sorts fortsättning på
              det gamla. Det är mycket om militära saker. Det är mycket om makt.
              Det är mycket som fattas. Det är framför allt synpunkter om jämställdhet,
              miljöfrågor och så vidare som tyvärr lyser med stor frånvaro i
              konstitutionsförslaget.
            </seg>
            <seg n="9e8b2b0f">
              Jag skulle vilja göra en omstart. Jag tror inte att den nya EU-konstitutionen
              är dagens medborgares svar på hur man vill bygga framtidens Europa.
              Jag tror att det behövs en nystart. Jag hoppas därför att medborgarna
              i de medlemsstater i EU som har en folkomröstning säger nej. För
              då blir det en omstart. Jag hoppas verkligen det så att vi kan
              utgå från de problem som finns i dag och försöka lösa dem.
            </seg>
            <seg n="f3201b81">
              Problemet med konstitutionen är inte bara att det är en verktygslåda
              för hur makt ska fördelas och hur beslut ska fattas. Problemet
              är också att EU-konstitutionen slår fast vilken politik som ska
              föras. Oberoende av vilken majoritet som finns i denna riksdag,
              som Sveriges medborgare röstar fram, är det ändå EU som kommer
              att bestämma politikens inriktning, till exempel att medlemsländerna
              ska förbinda sig att gradvis förbättra sin militära förmåga och
              sina militära resurser. Det är det som är grundproblematiken.
              Det är ett starkt politiskt program vridet åt höger som inte är
              accepterat i de delarna. Det är där grundproblematiken är.
            </seg>
            <seg n="cec4960f">
              Därför hoppas jag fortfarande att vi får en folkomröstning i
              Sverige så att vi kan låta svenska medborgare få säga: Tycker
              vi att detta är rätt utveckling av dagens EU eller tycker vi att
              det är fel utveckling? Fel utveckling betyder att man får börja
              om på ny kula igen. Det hoppas jag verkligen att vi ska få göra,
              och jag tackar, precis som mitt språkrör Maria Wetterstrand sade
              i den inledande debatten, de ledare i Europa som har sagt ja till
              folkomröstning i sina medlemsstater.
            </seg>
          </u>
          <note type="speaker" n="09fbf8c7">
            Anf. 81 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-9" n="6a810d7a">
            <seg n="35edf4df">
              Herr talman! Ulf Holm började med att säga att EU inte är det
              perfekta samhället. Nej, vem har påstått det? Sverige är inte
              heller det perfekta samhället. Det är en konstig utgångspunkt.
              Vi vill ha en ny regering just av detta skäl. Men Ulf Holm stöder
              ju den regering som har makten just nu. Den här frågan om konstitutionen
              är uppenbarligen inte särskilt viktig för Miljöpartiet. Hade den
              varit viktig hade ni gjort den till en kabinettsfråga och hade
              upphört att stödja regeringen. Regeringen är ju för konstitutionen,
              och ni är emot den. Slutsatsen måste vara att den här frågan om
              konstitutionen ändå inte är så viktig för Miljöpartiet eftersom
              ni i Miljöpartiet gladeligen planerar inte bara att stödja regeringen
              utan även att sitta i samma regering.
            </seg>
          </u>
          <note type="speaker" n="1f59ebbf">
            Anf. 82 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-5" n="6992b993">
            <seg n="6220201e">
              Herr talman! Nej, Miljöpartiet och Socialdemokraterna har inte
              samma uppfattning om konstitutionen. Det är helt riktigt. Men
              vad är alternativet, Carl B Hamilton? Alternativet är ju sämre.
              Alternativet skulle innebära att Miljöpartiet för fram en regering
              bestående av Moderaterna, Folkpartiet, Centern och Kristdemokraterna
              som är än värre på att stå och hoppa som ja-sägande nickedockor
              i EU i fråga om allt som EU säger. Det är det som är problemet.
              Och då har jag större tilltro till att vi från Miljöpartiet ska
              kunna påverka Socialdemokraterna än Carl B Hamilton. Det är utgångspunkten
              för mig.
            </seg>
          </u>
          <note type="speaker" n="8c850e0c">
            Anf. 83 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-10" n="6a810d7a">
            <seg n="aa981394">
              Herr talman! På den här punkten måste man konstatera att ni har
              misslyckats gruvligt.
            </seg>
            <seg n="0589e1d4">
              Låt mig också läsa lite grann ur konstitutionen. Jag tycker att
              det ändå är viktigt att föra ned detta på vardagsnivå. På s. 17
              står följande:
            </seg>
            <seg n="413d063e">
              Fördraget ska underlätta möjligheterna att bekämpa den gränsöverskridande
              brottsligheten. Det gäller människohandlare, narkotikasmugglare
              och terrorister.
            </seg>
            <seg n="49671d3a">
              Varför är ni emot en konstitution som skulle motverka internationell
              brottslighet?
            </seg>
          </u>
          <note type="speaker" n="3d775d11">
            Anf. 84 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-6" n="6992b993">
            <seg n="1f1df720">
              Herr talman! Det finns saker i den nya konstitutionen som är
              bra, och det finns saker som är dåliga. Frågan är vilket som väger
              tyngst, och frågan är om den nya konstitutionen är ett bra verktyg
              för framtiden. Och där är mitt svar nej. Det finns många bra skrivningar
              i konstitutionen, till exempel att man slår fast att medlemsstaternas
              nationella parlament ska involveras tydligare. Det skulle man
              förvisso kunna göra utan en ny konstitution. Men problematiken
              är allt det dåliga som står i konstitutionen och som vi inte vill
              se.
            </seg>
          </u>
          <note type="speaker" n="6abb85e6">
            Anf. 85 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-53c8375e6943cd87-2" n="c504739b">
            <seg n="8396c8ac">
              Herr talman! Ulf Holm välkomnar debatten om EU:s framtid. Så
              inleds anförandet. Sedan ägnas resten av tiden åt att kritisera
              allt som är dåligt i dag och också åt att säga nej till det nya
              fördraget som ändå ska ange en inriktning för framtiden.
            </seg>
            <seg n="23a3963e">
              Jag efterlyser alltså Ulf Holms egna alternativ. Och jag ska
              ge Ulf Holm en chans att försöka utveckla dem i sin nästa replik.
            </seg>
            <seg n="714d304d">
              Per Gahrton, en av Miljöpartiets ledande EU-förespråkare, har
              vid något tillfälle sagt att man vill ha ett alleuropeiskt samarbete
              och att den dagen som Turkiet blir medlem kommer EU att skifta
              form, det vill säga att när vi har ett samarbete som omfattar
              hela Europa kommer EU att skifta form. Är det den vägen som Ulf
              Holm tror att vi ska gå genom en utvidgning?
            </seg>
          </u>
          <note type="speaker" n="b13b382e">
            Anf. 86 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-7" n="6992b993">
            <seg n="24ed499c">
              Herr talman! Det skulle kunna vara en utväg. Det har diskuterats
              länge vilken strategi som man ska använda sig av. Jag välkomnar
              de länder där medborgarna i en folkomröstning har sagt ja till
              att de vill vara med i EU. Då ska jag inte sätta käppar i hjulet,
              även om jag inte tycker att EU är det perfekta. Kan Turkiet komma
              med? Absolut. Jag välkomnar det. Jag vill ha ett öppet Europa.
              Men då hade jag kanske också hoppats på att EU skulle förstå att
              om det nu blir så många medlemsstater blir det svårare att föra
              en politik. Därför är jag mer inne på att man då kanske ska få
              välja vilka områden som man vill vara med på och framför allt
              att EU totalt sett ska ha mindre att bestämma om. EU ska koncentrera
              sig på de riktigt gränsöverskridande frågorna och inte lägga sig
              i detaljer såsom man gör i den nya EU-konstitutionen. Där koncentrerar
              man sig väldigt mycket på detaljer om politikens innehåll i stället
              för att koncentrera sig på hur beslut ska fattas.
            </seg>
          </u>
          <note type="speaker" n="da626225">
            Anf. 87 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-53c8375e6943cd87-3" n="c504739b">
            <seg n="ede73b42">
              Herr talman! Men det nya fördraget ska ju bädda för en utvidgning.
              Det är det som det hela handlar om. Vi har tidigare i debatten
              i dag hört att det nya fördraget gör det möjligt att ta med nya
              medlemmar som Turkiet, Kroatien och kanske också Ukraina. Men
              det säger Ulf Holm nej till och börjar tala om ett EU med olika
              hastigheter och med olika sakpolitiska samarbetsområden även om
              det nya fördraget också öppnar för det i den meningen att några
              kan gå vidare. Men varför säger Ulf Holm nej till det nya fördraget?
              Det innebär också att Ulf Holm stänger dörren för nya medlemmar
              som Turkiet, Kroatien och Ukraina.
            </seg>
          </u>
          <note type="speaker" n="4f3a659c">
            Anf. 88 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-8" n="6992b993">
            <seg n="f9a25537">
              Herr talman! Jag tror inte att man stänger dörren för nya medlemskandidater
              och nya medlemmar i EU genom att säga nej till konstitutionen,
              absolut inte. Med Nicefördraget har man faktiskt lyckats utvidga
              EU, och man har också satt i gång utvidgningsprocessen gentemot
              andra länder. Det är inga problem om den politiska viljan finns
              i det sammanhanget.
            </seg>
            <seg n="27af77ca">
              Frågan är då varför vi ska anta en konstitution som innehåller
              så pass mycket detaljer som förslaget till EU-konstitution gör.
              Dessa detaljer vill Tommy Waidelich däremot inte gå in på. Där
              talas det om militariseringen av EU, och det finns detaljer om
              hur den ekonomiska politiken ska föras. Det är ju det som är den
              allvarliga invändningen mot EU-konstitutionen, att man fastslår
              en politisk inriktning som jag är förvånad över att Socialdemokraterna
              kan ställa sig bakom eftersom den är klart högervriden till sin
              natur, och det är ingenting som jag och Miljöpartiet kan ställa
              oss bakom.
            </seg>
          </u>
          <note type="speaker" n="760c127c">
            Anf. 89 PER BILL (m) replik:
          </note>
          <u who="per_bill_561422" xml:id="i-03689f4a46ec37ec-0" n="4ed35c51">
            <seg n="7fe52f72">
              Herr talman! Jag tar vid där Tommy Waidelich slutade, nämligen:
              Vad är det Ulf Holm vill? Antingen blir det det nya fördraget,
              Nicefördraget eller utträde, vilket många miljöpartister, inte
              riktigt alla, vill. Nu hör jag ordet omstart från Ulf Holm. Jag
              skulle vilja att Ulf Holm utvecklar detta lite grann. Håller Miljöpartiet
              sakta men säkert på att få en mer positiv hållning till EU och
              Sveriges medlemskap?
            </seg>
          </u>
          <note type="speaker" n="1fbdf612">
            Anf. 90 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-9" n="6992b993">
            <seg n="37bb10e7">
              Herr talman! Jag kan lugna Per Bill i fråga om det sista. Jag
              tror absolut inte att vår partikongress under nästa helg kommer
              att ändra grunduppfattning om EU. Jag sade i mitt inledningsanförande
              att om vi gröna skulle bygga ett samhälle skulle vi inte starta
              ett EU, absolut inte. Vårt sätt att forma framtiden sker inte
              utifrån att vi bygger upp ett centraliserat EU på det sätt som
              finns i dag.
            </seg>
            <seg n="1f2e5258">
              Men om det nu är så att några medlemsstater säger nej till EU-konstitutionen
              måste det innebära att konstitutionen har fallit och att man måste
              göra om den. Och i det vägvalet står jag för att vi ska göra om
              det ordentligt. Och då tycker jag inte att man ska utgå från ett
              konvent där majoriteten består av män som har passerat 6070 år.
              Det måste vara en blandning av olika ålderskategorier, av män
              och kvinnor och av människor med olika etniska bakgrund och åsikter
              om framtiden.
            </seg>
          </u>
          <note type="speaker" n="9d7cd669">
            Anf. 91 PER BILL (m) replik:
          </note>
          <u who="per_bill_561422" xml:id="i-03689f4a46ec37ec-1" n="4ed35c51">
            <seg n="e48c1093">
              Herr talman! Jag tänker inte gå in på den här åldersfixerade
              debatten. Det förvånar mig snarare lite grann att Miljöpartiet
              ägnar sig åt den.
            </seg>
            <seg n="27606d48">
              Jag tänkte säga att det inte finns några perfekta instrument.
              Men vad kan vara bättre än att i stort sett vartenda land runt
              Östersjön nu är med i EU och att vi tillsammans kan forma en politik
              som ger omstartsmöjligheter och förbättringsmöjligheter för Östersjön?
            </seg>
          </u>
          <note type="speaker" n="5681c3b8">
            Anf. 92 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-10" n="6992b993">
            <seg n="010c088d">
              Herr talman! Det är bra om Moderaterna kan lyfta blicken och
              inte bara koncentrera sig på EU-arbetet utan se att det finns
              ett annat internationellt och större samarbete också. Jag skulle
              gärna vilja vara med och utveckla en bättre strategi för hur Sverige
              ska samarbeta mer med länder runtomkring. Allt samarbete måste
              inte ligga inom EU. Man kan ha andra samarbetsformer med länder
              runtomkring, och det vill jag gärna utveckla betydligt mycket
              mer än vad som sker i dag.
            </seg>
          </u>
          <note type="speaker" n="a8944498">
            Anf. 93 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-7" n="4a0649e1">
            <seg n="ab8b5b47">
              Herr talman! När jag lyssnar till Ulf Holm hör jag kritik på
              flera punkter. Vem har tagit fram det här förslaget till fördrag?
              Det står mycket om maktdelning. Redskapslådan är kanske okej.
              Men det politiska innehållet är fel, och målen är fel. Ulf Holm
              respekterar i och för sig att kanske 20 länder vill ha det här,
              men han vill ändå ha en omstart till följd av att några länder
              kanske inte vill ha det.
            </seg>
            <seg n="5fe9b234">
              Jag vill veta vilket råd Ulf Holm anser sig vilja ha från svenska
              folket. På vilken punkt vill han ha ett råd som är tydligt för
              honom att ta ställning till här i riksdagen när vi ska förhandla
              med andra länder? Och om det skulle bli en omstart, på vilken
              punkt är det då som han vill ha råd?
            </seg>
          </u>
          <note type="speaker" n="d7f41aef">
            Anf. 94 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-11" n="6992b993">
            <seg n="a1ec505a">
              Herr talman! Jag tror att det är viktigt att få svenska folkets
              stöd i fråga om inriktningen, om detta är huvudinriktningen för
              EU:s framtid. Blir det ett nej finns det invändningar. Och blir
              det ett ja, vad betyder då ett ja? Är det ett ja till allt som
              står i konstitutionen? Nej, jag tror inte det, utan man gör en
              bedömning av om inriktningen verkar bra eller inte.
            </seg>
            <seg n="6aa6559f">
              Vi kan gå tillbaka till den förra folkomröstningen i Sverige,
              till den om EMU. Svenska folkets uppfattning var klar och tydlig:
              Nej, vi vill inte att ha mer makt till EU.
            </seg>
            <seg n="6a1d545e">
              I och med att det här nya fördraget, EU-konstitutionen, handlar
              om mer makt till EU är det, tror jag, huvudinvändningen. I så
              fall måste Sverige kämpa för att det inte ska vara mer makt till
              EU.
            </seg>
          </u>
          <note type="speaker" n="4fb9553e">
            Anf. 95 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-8" n="4a0649e1">
            <seg n="8b77322b">
              Herr talman! Å andra sidan innebär det att vi hamnar i ett läge
              där Nicefördraget kommer att gälla Nicefördraget med en verklighet
              som nu kodifieras i det nya fördraget. Är det orden som Ulf Holm
              i så fall är rädd för? Han vill ju inte acceptera det nya fördraget,
              men uppenbarligen accepterar han att Nicefördraget ska fortsätta
              att gälla.
            </seg>
            <seg n="9a46cd5d">
              Dessutom, herr talman, vill jag säga att jag blir lite förvånad
              när Ulf Holm gör sig till tolk för vad som var svenska folkets
              vilja i EMU-folkomröstningen. Där var det väldigt tydligt att
              det tredje steget inte skulle tas, och det har vi inte gjort.
              Men vad innebär ett nej i en folkomröstning om fördraget? Någon
              har sagt nej till alkoholpolitiken. En annan har pratat om ja
              till Nicefördraget. En tredje har pratat om att det handlar om
              makt i största allmänhet.
            </seg>
            <seg n="0e76f541">
              Vad innebär ett nej? Det undrar jag, herr talman.
            </seg>
          </u>
          <note type="speaker" n="cdcc754a">
            Anf. 96 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-12" n="6992b993">
            <seg n="37b97df8">
              Herr talman! Motfrågan blir naturligen: Vad innebär ett ja till
              EU-konstitutionen? Din egen partiledare Maud stod i förmiddags
              här och sade: Nja, detta är det bästa vi kan komma fram till,
              men vi är inte nöjda med allting.
            </seg>
            <seg n="46031d4c">
              Nähej, men röstar man ja i en folkomröstning eller du röstar
              ja här i riksdagen om det nu, tyvärr, blir så att bara riksdagen
              ska fatta beslut om detta vad innebär då ett ja inför din väljargrupp
              och vad innebär det för dig? Det är en lika svår fråga att besvara
              som att jag här ska kunna berätta varför människor i Sverige röstar
              nej.
            </seg>
            <seg n="d236fddc">
              Jag har bara en allmän uppfattning, och jag har en argumentation.
              När jag är ute och möter människor får jag oftast höra: Vi tycker
              att EU bestämmer för mycket. Vi vill ha internationellt samarbete.
              Men varför ska EU lägga sig i alltför mycket?
            </seg>
            <seg n="4fe20f92">
              Det är på detta jag grundar min uppfattning om att väldigt många
              människor i Sverige inte gillar EU-konstitutionen. Du gör säkert
              en annan bedömning utifrån din väljarkår och dina möten. Men du
              är säkert inte nöjd med allting i EU-konstitutionen.
            </seg>
          </u>
          <note type="speaker" n="427f0ac3">
            Anf. 97 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-4" n="73a214d3">
            <seg n="013d5fa5">
              Herr talman! Ulf Holm är lite slarvig med orden. Han sade nämligen:
              Jag inte vill lämna all beslutsmakt till EU.
            </seg>
            <seg n="eda8670f">
              Men vilken politiker har sagt att all beslutsmakt ska överlämnas
              till EU?
            </seg>
            <seg n="cc1fc8ab">
              Vidare raljerar Ulf Holm över konventets sammansättning. Men
              jag kan berätta att jag fortfarande inte är pensionsmässig, och
              ännu mindre var jag det när jag satt med i konventet.
            </seg>
            <seg n="385c2ab7">
              Dessutom finns det en principiellt väldigt intressant frågeställning
              här, Ulf Holm, som ju har ett väldigt stort förtroende för de
              nationella parlamenten. Konventets ledamöter utsågs av de nationella
              parlamenten. De var tydligen inkompetenta när de här ledamöterna
              utsågs. Eller hur ska man tolka Ulf Holms synpunkter på detta?
            </seg>
            <seg n="619c5710">
              Ulf Holms uttalande är också åldersdiskriminerande. Jag visste
              inte, Ulf Holm, att ålder och kompetens var relaterade i den meningen
              att kompetensen sjunker med ålder. Är det så, Ulf Holm, man ska
              bedöma människor det vill säga att kompetensen försvinner ju äldre
              de blir?
            </seg>
          </u>
          <note type="speaker" n="b5c37b9b">
            Anf. 98 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-13" n="6992b993">
            <seg n="dc6208d3">
              Herr talman! Nej, absolut inte! Men jag tycker att det är viktigt
              att man i en församling som ska utarbeta ett förslag som är så
              framtidsinriktat tar med olika ålderskategorier i samhället. Problemet,
              som jag ser det, är att EU-konventet hade en så stor majoritet
              av en åldersgrupp, ett kön och en uppfattning. Det tror jag att
              vi faktiskt kan ha delade åsikter om.
            </seg>
            <seg n="508aeff7">
              Jag har stor respekt för de nationella parlamenten; därom säger
              jag ingenting. Som jag sagt tidigare: Jag beklagar att inte fler
              ledamöter är med på de här debatterna. Det är också därför som
              jag driver detta med att riksdagen måste ändra sitt sätt att arbeta
              med EU-frågorna. Lägg ned EU-nämnden och se till att varje utskott
              tvingas att sätta sig in i EU-frågorna och att behandla dessa
              som en naturlig del av det svenska samhället så länge vi är med
              i EU!
            </seg>
          </u>
          <note type="speaker" n="4193dcbd">
            Anf. 99 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-4b363d6a819fa4b7-0" n="73a214d3" next="i-656640b582dde962-0">
            <seg n="f2887e92">
              Herr talman! Man kan inte kritisera sammansättningen samtidigt
              som man tycker att de nationella parlamenten har gjort ett bra
              val. Önskemål om olika sammansättningar kan man ju alltid ha.
            </seg>
            <seg n="84346407">
              Jag får kanske ställa ytterligare ett par frågor.
            </seg>
          </u>
          <note n="9c6985c3">
            Ulf Holm sade också att jämställdheten lyser med sin frånvaro.
            Ja, den finns nämnd i värdeartikel II och i målartikel III. Kan
            Ulf Holm inte läsa innantill?
          </note>
          <u who="ingvar_svensson_838b4e" xml:id="i-656640b582dde962-0" n="73a214d3" prev="i-4b363d6a819fa4b7-0">
            <seg n="8d3411fe">
              En annan fråga gäller synen på det här med folkomröstningar.
              Sören Wibe säger att man ska ha folkomröstning när det är viktiga
              frågor oklart hur det ska bestämmas. Karin Thorborg säger att
              man ska ha folkomröstning när partierna är oeniga oklart hur det
              ska fastställas.
            </seg>
            <seg n="1fe233cd">
              Hur ser Ulf Holm på folkomröstningsinstitutet? När, var och hur
              ska folkomröstningsinstitutet träda in, och hur ska den systematiska
              uppbyggnaden vara?
            </seg>
          </u>
          <note type="speaker" n="d9cd9ab4">
            Anf. 100 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-14" n="6992b993">
            <seg n="c4eb425c">
              Herr talman! Jag och Miljöpartiet är för att vi mer ska använda
              oss av folkomröstningsinstrumentet. Jag tror att det är en viktig
              del i samhället både att vi har en stark representativ demokrati
              och att vi utnyttjar möjligheten att ha folkomröstning i en del
              frågor. Det är jag för, och det är en politik som jag tycker är
              bra.
            </seg>
            <seg n="983f9e99">
              Jag tror att Sverige som nation skulle tjäna på att ha en större
              debatt om EU än vi i dag har om en så stor förändring av EU:s
              framtid som den nya konstitutionen innebär.
            </seg>
            <seg n="061bfaff">
              Ja, ordet jämställdhet står med i EU-fördraget absolut! på samma
              sätt som ordet bank används 176 gånger i EU-fördraget. Ordet kapital
              finns omnämnt 23 gånger och ordet marknad 88 gånger. De orden
              finns nämnda. Men vilken makt är det fråga om, och vad läggs in
              i orden?
            </seg>
            <seg n="7dd9dfb7">
              Jag har tyvärr inte räknat hur många gånger ordet jämställdhet
              nämns i det nya fördraget, men jag misstänker att det är betydligt
              färre gånger än ordet bank används. Tyvärr är det så.
            </seg>
          </u>
          <note type="speaker" n="8922007b">
            Anf. 101 BÖRJE VESTLUND (s) replik:
          </note>
          <u who="borje_vestlund_7895a4" xml:id="i-14b0566bbd71e92b-2" n="281cf5e9">
            <seg n="f0b65775">
              Herr talman! Jag vill först göra en reflexion.
            </seg>
            <seg n="d6e843c8">
              Ulf Holm säger: Jag har en allmän uppfattning och en allmän argumentation
              mot fördraget. Ni som säger ja till fördraget säger ja till hela
              fördraget.
            </seg>
            <seg n="f5a4ce75">
              Ja, det är väl helt riktigt och det säger väl också vad frågan
              är, vad man säger nej till om man nu skulle säga nej. Säger man
              ja, då säger man ja till fördraget. Det tror jag att vi kan lägga
              fast i och med denna debatt.
            </seg>
            <seg n="bf06f5f2">
              Jag reagerade faktiskt på Ulf Holms resonemang om att det här
              var en sådan högervridning av politiken i EU. Men Ulf Holm, det
              finns högermän ute i Europa det är nämligen huvudsakligen fråga
              om män som hela tiden kritiserar att det finns för mycket av fackliga
              rättigheter och för mycket av sociala rättigheter i fördraget.
              Vad ska du säga till dem som tycker att det är fel med fördraget
              därför att det finns för mycket av nämnda saker?
            </seg>
            <seg n="dd702c8d">
              Jag tycker inte att det är bra, men jag tycker att det i alla
              fall är ett stort steg framåt att detta med diskriminering till
              exempel utifrån sexuell läggning finns inskrivet i fördraget.
              Det fanns inte med i något av de gamla fördragen. Ulf Holm måste
              väl ändå hålla med om att det är en framgång för fördraget.
            </seg>
          </u>
          <note type="speaker" n="2c5fcce7">
            Anf. 102 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-15" n="6992b993">
            <seg n="4768bddc">
              Herr talman! Jag har aldrig nekat till att det finns en del positiva
              skrivningar i EU-konstitutionen. Det skulle ju vara märkligt om
              det på 800 sidor inte finns någonting som är bra skrivet. Då skulle
              jag bli ännu mer bekymrad än jag redan i dag är.
            </seg>
            <seg n="109b6abf">
              Frågan är vilken tyngd man lägger i detta. Jag menar att de skrivningar,
              den beslutsstruktur och det maktomfång som den nya konstitutionen
              innebär är ett steg i fel riktning.
            </seg>
            <seg n="da685fa7">
              Först säger Börje Vestlund här att allting är bra med den nya
              EU-konstitutionen och att man därför ska rösta ja. Sedan säger
              han lite senare att allting inte är bra i konstitutionen. Nej,
              precis. Man får göra en helhetsbedömning där majoriteten landar
              i ja eller nej till huvudinriktningen. Eller är det så att Börje
              Vestlund och Socialdemokraterna säger ja till allting som står
              i konstitutionen?
            </seg>
          </u>
          <note type="speaker" n="6e0ff245">
            Anf. 103 BÖRJE VESTLUND (s) replik:
          </note>
          <u who="borje_vestlund_7895a4" xml:id="i-14b0566bbd71e92b-3" n="281cf5e9">
            <seg n="a5898169">
              Herr talman! Varken jag eller Socialdemokraterna säger ja till
              precis varenda del i konstitutionen. Det har framgått klart av
              alla debatter. Just nu handlar det om att vi ska göra en sammanvägd
              bedömning över hela konstitutionen, inte delar av konstitutionen.
              Ska vi anta fördraget eller ska vi inte anta det? Det är det som
              är frågan för dagens debatt.
            </seg>
            <seg n="cdb9c9f1">
              I vilket avseende har man skärpt detta med marknadsekonomi och
              ekonomisk liberalisering av det här fördraget jämfört med de andra
              fördrag som har funnits tidigare? Det skulle jag vara intresserad
              av, för det kan jag inte läsa ut ur fördraget. Jag har läst igenom
              det ett antal gånger, men jag kan inte hitta att det finns någon
              skillnad jämfört med hur det är i dag. Vad är i så fall högervridningen
              av fördraget jämfört med det gamla?
            </seg>
          </u>
          <note type="speaker" n="d2d1d0bf">
            Anf. 104 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-16" n="6992b993">
            <seg n="1c8f7291">
              Herr talman! Jag skulle nog behöva lite mer tid än en minut för
              att redogöra för det. Jag ska ta den diskussionen med dig senare.
              Men faktum är att kapitel III i EU-konstitutionen, som handlar
              om politikens innehåll, är förändrat jämfört med det fördrag vi
              nu har, Nicefördraget, när det gäller synen på ekonomisk tillväxt.
              Marknaden ska styra, konkurrensen ska öka på lika villkor och
              så vidare. Det innebär en mer nyliberal politik än för närvarande.
              Framför allt finns det en passus om att det är EU:s grundlag som
              står över Sveriges grundlag i alla frågor. Det innebär att vi
              inte längre kan fatta beslut här i riksdagen om vi vill ändra
              politikens innehåll på de områden som faktiskt finns omnämnda
              inom EU-konstitutionen. Där är grundproblematiken demokratiskt
              inflytande. Hur mycket makt ska ligga på EU-nivå? Där tycker jag
              att det ligger alldeles för mycket makt.
            </seg>
          </u>
          <note type="speaker" n="ef4f7a6b">
            Anf. 105 HILLEVI LARSSON (s):
          </note>
          <u who="hillevi_larsson_b1be97" xml:id="i-2d035c4dce978527-0" n="414e2a10">
            <seg n="e66abc3f">
              Herr talman! Jag vill börja med att säga att jag absolut inte
              är emot folkomröstningar som sådana. Jag tyckte att det var bra
              att vi hade en EU-omröstning och en EMU-omröstning med de skäl
              som anfördes för dessa.
            </seg>
            <seg n="2fe9172d">
              Däremot jag är väldigt förvånad över att man kräver folkomröstning
              i det här fallet. Man blir förvånad när man ser resultatet av
              konstitutionsarbetet. Arbetssättet var helt unikt i EU:s historia.
              Aldrig någonsin har folket involverats i en diskussion inför fördragsändringar,
              utan man har på toppmötet helt enkelt beslutat. Här har man gjort
              så att man under nästan två år, under den tid som konventet arbetade,
              haft demokratiskt valda representanter från hela Europa som har
              förhandlat men inte nöjt sig med detta utan hela tiden även fört
              en folklig dialog i de enskilda länderna. Jag tror att just den
              här folkliga dialogen är en orsak till att fördraget har blivit
              så bra som det har blivit.
            </seg>
            <seg n="c8058abc">
              Sedan är det givetvis så att allt inte är perfekt, men det är
              beroende på att det gamla fördraget inte heller är perfekt. Det
              nya fördraget är det gamla fördraget med de justeringar som har
              gjorts i och med det här arbetet. Det handlar inte om att allt
              ska vara perfekt i konstitutionen, utan det handlar om att jämföra
              nuvarande fördrag med det nya fördraget. Det är den jämförelsen
              det handlar om.
            </seg>
            <seg n="61fc0a36">
              Det är också där som jag är förvånad. Man har inget tydligt alternativ.
              Man säger att man ska säga nej till denna konstitution. Vad innebär
              det nejet? Innebär det nuvarande lapptäcke av fördrag med alla
              de dåliga delar som finns i det? Innebär det ett nytt konvent?
              Vad är det som säger att svenska intressen skulle ha större chanser
              att hävda sig om vi får en ny förhandlingsrunda? Det är till och
              med så att det på en del håll i Europa i debatten, inte minst
              i folkomröstningsdebatten, har handlat om att det här förslaget
              är alldeles för urvattnat, att det inte alls innebär tillräckligt
              mycket överstatlighet. En del länder tycker att det borde vara
              mer av överstatlighet.
            </seg>
            <seg n="cc03ccdf">
              De här stämningarna kommer naturligtvis att göra sig gällande
              vid en eventuell kommande ny förhandlingsrunda. Detta tycker jag
              är olyckligt med tanke på att vi faktiskt har fått igenom svenska
              intressen i stort sett till punkt och pricka. Det är egentligen
              ett fantastiskt resultat att ett så litet land som Sverige har
              kunnat påverka så mycket.
            </seg>
            <seg n="06ff4879">
              Frågan om överstatlighet har kommit att dominera debatten. Det
              är inte så att man går mot ökad överstatlighet. I de avseenden
              man gör det tar man lika många steg tillbaka. Ta till exempel
              det här med nationella parlament. De nationella parlamenten kan
              faktiskt stoppa EU-förslag. Det är en oerhörd makt för nationerna.
              Man kan göra medborgarinitiativ. Man behöver inte ens så att säga
              mellanlanda på de nationella parlamenten utan kan gå direkt till
              EU. En miljon namnunderskrifter krävs för att få upp en fråga
              på EU:s dagordning som man måste behandla. Det låter väldigt mycket
              i ett litet land som Sverige, men med tanke på EU:s enorma folkmängd
              är det motsvarande endast kring 10 000 namn i Sverige. Det går
              ganska lätt att samla in så många namnunderskrifter i Sverige
              i en fråga som engagerar både svenskar och övriga Europa.
            </seg>
            <seg n="42a0ccf6">
              Man kan på punkt efter punkt visa att det tas lika många steg
              bakåt som framåt. Med tanke dessutom på utträdesparagrafen är
              det ännu mer ofattbart att man inte kan godkänna fördraget. Många
              av dem som driver att vi ska ha en folkomröstning och är emot
              fördraget vill ju lämna EU.
            </seg>
            <seg n="1d4edf65">
              Även i de känsliga delarna, som handlar om utrikes- och säkerhetspolitik,
              behåller vi faktiskt enhälligheten. Det krävs ett enhälligt beslut
              för gemensam politik.
            </seg>
            <seg n="2e7b298b">
              När det gäller brott och straff har vi varit inne på att det
              känns orimligt att vi ska kunna stoppa arbetet mot människohandel
              och knarksmuggling. Det blev svårare att bedriva det arbetet med
              25 medlemsländer i stället för 15. Risken att en enda slår bakut
              och hindrar alla andra från att göra något blev än större.
            </seg>
            <seg n="09516ac2">
              Till råga på allt inför man faktiskt ändå en möjlighet till nödbroms.
              När ett land känner att man i en hjärtefråga riskerar att bli
              överkörd kan man alltså dra i nödbromsen. På punkt efter punkt
              kan vi säga att det inte är alls en självklar övergång till överstatlighet,
              utan det är minst lika mycket makt som går i andra riktningen.
            </seg>
            <seg n="a3d607db">
              Jag ifrågasätter att det skulle vara fråga om något slags feghet,
              att man inte vågar fråga folket. Den stora fegheten vore faktiskt
              att lämna över ansvaret i den här frågan. Det var det som hände
              i Storbritannien där Tony Blair kände att han hade en svag ställning
              opinionsmässigt. Då lämnar man över en kontroversiell fråga och
              slipper ta ansvar i ett kommande val. Jag ifrågasätter verkligen
              att detta är politiskt mod. Det är snarare ett sätt att komma
              undan en fråga.
            </seg>
            <seg n="c406fd17">
              Jag tycker att andra fördragsändringar sedan vi gick med i EU
              har varit minst lika stora och viktiga. Varför kom inte kravet
              på folkomröstning i de frågorna? Opinionen kan mycket väl vara
              sådan att det är majoritet för en folkomröstning, kanske även
              majoritet mot konstitutionen, men det finns en mängd andra frågor
              där man skulle kunna få det resultatet. Många vill till exempel
              ha skärpta straff eller en skärpt asylpolitik. Men man går inte
              ut och frågar folket, utan det tar man i samband med de allmänna
              valen. Då får folk ta ställning till en helhet, och det gäller
              givetvis även denna fråga. Folk är inte dumma. Även om man inte
              debatterar EU-politiken tillräckligt är det klart att folk tar
              ställning. Det ser man i allmänna val.
            </seg>
            <seg n="9e0a6044">
              Därför förespråkar jag ett ja till konstitutionen och ett nej
              till folkomröstningen. Jag har väldigt svårt att förstå varför
              just denna fråga har väckt krav på folkomröstning.
            </seg>
          </u>
          <note type="speaker" n="df5ee3ea">
            Anf. 106 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-9" n="ec7ba3aa">
            <seg n="f0db1d3e">
              Herr talman! Egentligen var det ett fint inlägg. Jag vill bara
              korrigera det på en punkt. Då det gällde både Nicefördraget och
              Amsterdamfördraget ställdes det krav på folkomröstningar. Men
              då sades det från talarstolen att de fördragen var så betydelselösa
              att det inte behövdes någon folkomröstning, alltså precis det
              ni säger om detta.
            </seg>
            <seg n="1862292f">
              Men, Hillevi, min fråga gällde tolkningen av ett eventuellt ja
              eller nej, men det är väl ganska naturligt. Om det blir ett ja
              i en folkomröstning innebär det ju folkets välsignelse över den
              väg som vi har valt när det gäller EU-politiken. Man säger: Okej,
              vi godkänner att ni har överlåtit mer makt genom det här fördraget.
              Om det å andra sidan skulle bli ett nej är det ett tydligt besked
              till oss: Nej, ni har gått för långt. Ni har lämnat ifrån er för
              mycket makt. Ni bör absolut göra halt här eller helt ta ett par
              steg tillbaka. Det är den uppenbart naturliga tolkningen av ett
              ja eller nej i Sverige. Svårare än så är det väl inte, Hillevi?
            </seg>
          </u>
          <note type="speaker" n="4e82764d">
            Anf. 107 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-2d035c4dce978527-1" n="414e2a10">
            <seg n="77f869d8">
              Herr talman! Vid de tidigare fördragsändringar som har skett
              sedan vi gick med i EU var det inte denna enorma kampanj med namnunderskrifter.
              Man driver hela tiden denna fråga som om den vore den viktigaste
              i svensk politik. Det förvånar mig att man inte bedrev denna enorma
              kampanj inte minst vid Amsterdamfördraget där man slog fast tredje
              pelaren, utrikespolitik och brottsbekämpning.
            </seg>
            <seg n="f7ae6572">
              Det som förvånar mig ännu mer är att man i så fall inte kräver
              att vi lämnar EU. Det vore ett tydligt och naturligt alternativ
              för väljarna. Vi går framåt med det här fördraget som innebär
              många förbättringar av EU eller också lämnar vi EU. Det blir ju
              absurt att många av dem som vill lämna EU driver folkomröstningskravet.
              Därmed försvarar de det nuvarande EU som nu är alternativet. Det
              ter sig lite märkligt.
            </seg>
          </u>
          <note type="speaker" n="818bf110">
            Anf. 108 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-10" n="ec7ba3aa">
            <seg n="986c801a">
              Herr talman! Jag tycker inte att jag fick svar på frågan. Vid
              de tidigare fördragen Amsterdamfördraget och Nicefördraget fördes
              det fram krav på folkomröstning, men det avvisades med att, som
              det sades, dessa fördrag var så betydelselösa. Nu säger Hillevi
              att de var oerhört betydelsefulla jämfört med det här. Men varför
              har man nu startat en större kampanj? Jo, det är väl helt enkelt
              av samma skäl som man har haft i de tio länder som nu ska ha folkomröstning.
            </seg>
            <seg n="7db27084">
              Den här konstitutionen vilket inte minst benämningen visar markerar
              ett slags slutlig konfirmation av den politiska utvecklingen av
              EU. Det ligger mycket symbolik i det, men det finns också en hel
              del fakta. Men det är skälet till att man har startat en kampanj,
              inte bara i Sverige utan också i de tio andra länder som nu ska
              ha folkomröstning. Är det inte så enkelt?
            </seg>
          </u>
          <note type="speaker" n="c161fbb8">
            Anf. 109 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-2d035c4dce978527-2" n="414e2a10">
            <seg n="c465eceb">
              Herr talman! Det är naturligtvis olika orsaker till att man ska
              ha folkomröstning i olika länder. En del länder har ju till och
              med grundlagsfäst att de måste ha folkomröstning. I exemplet England
              lämnar man ifrån sig frågan till folket när situationen för den
              sittande regeringen är svår. Jag tror alltså att det finns olika
              svar i olika länder.
            </seg>
            <seg n="4939687f">
              Om svenska folket skulle rösta nej, hur skulle man tolka det?
              Betyder det att man tycker att EU är jättebra som det är i dag?
              Nej, jag tror inte det. Framför allt de som driver frågan att
              vi ska säga nej till konstitutionen tycker ju inte att EU är bra.
              Många av dem vill till och med lämna unionen. Det blir ett osjyst
              val för väljarna, och ska vi ha en folkomröstning ska den handla
              om antingen att vi ska gå vidare med förbättringarna i fördraget
              eller också att ska vi ska lämna unionen. Det vore det naturliga
              och tydliga alternativet. Därför är jag väldigt förvånad över
              att det inte är det kravet som framförs.
            </seg>
          </u>
          <note type="speaker" n="7c043b80">
            Anf. 110 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-17" n="6992b993">
            <seg n="7e1de51f">
              Herr talman! Jag har lyssnat intresserat till Hillevi Larssons
              inlägg.
            </seg>
            <seg n="3667fbac">
              Det var en sak som du sade som var fel. De nationella parlamenten
              har inte rätt att stoppa ett förslag, utan de har rätt att be
              EU-kommissionen att ompröva förslaget. Om sedan EU-kommissionen
              ändå väljer att lägga fram förslaget kan den göra det, men ett
              nationellt parlament kan inte stoppa det.
            </seg>
            <seg n="725c7e4e">
              Sedan undrar jag hur man ska kunna dra i nödbromsen i EU-arbetet
              när man har tagit bort vetorätten och infört kvalificerad majoritet.
              Hur ska ett enskilt land kunna dra i nödbromsen? Den möjligheten
              finns inte längre med det här förslaget, Hillevi.
            </seg>
            <seg n="ea246132">
              Och: Vid alla fördragsändringar sedan Sverige gick med i EU har
              vi krävt folkomröstning. Men varför är det viktigare den här gången?
              Jo, därför att man på toppmötet i Laeken sade att syftet med konventet
              var att föra EU närmare folket, och då borde också folket få avgöra
              om EU:s stats- och regeringschefer har lyckats i sitt uppdrag.
            </seg>
          </u>
          <note type="speaker" n="4a9d666c">
            Anf. 111 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-2d035c4dce978527-3" n="414e2a10">
            <seg n="4264b895">
              Herr talman! Man har fastslagit exakt hur detta med nödbromsen
              ska gå till, om man känner behov av att dra i den. Ett enda land
              kan kräva att frågan förs upp till Europeiska rådet där man sedan
              fattar beslut. De andra länderna kan ändå gå vidare, även om ett
              land ställer sig utanför. Däremot kan man inte tvinga det landet
              att gå vidare. Det finns alltså en tydlig möjlighet att gå vidare,
              och det är väldigt viktigt att vi antar konstitutionen. I dag
              kan ju ett enda land låsa de andra länderna i viktiga frågor.
              Är det demokratiskt? Nej, jag tycker att det här alternativet
              är bättre.
            </seg>
          </u>
          <note type="speaker" n="7d42ce3c">
            Anf. 112 ULF HOLM (mp) replik:
          </note>
          <u who="ulf_holm_0fcd2f" xml:id="i-07f17af7d2d29e65-18" n="6992b993">
            <seg n="5c0ff97d">
              Herr talman! Det var en ny intressant tolkning. Jag måste be
              Hillevi utveckla detta vid ett annat tillfälle och då ange de
              exakta formuleringarna i fördraget om denna nödbroms.
            </seg>
            <seg n="21a89da4">
              Jag väntar på svar på frågan om varför det blir nej till en folkomröstning.
              Hela syftet med den nya konstitutionen är ju att föra EU närmare
              folket. EU:s regerings- och toppchefer var väldigt bekymrade över
              det låga valdeltagandet vid valet till EU-parlamentet. Det hela
              bottnade ju i det fruktansvärt låga intresset för EU, och därför
              ville man föra EU-frågorna närmare folket.
            </seg>
            <seg n="8fd1207d">
              Varför ska man då förvägra människor att få säga om de tycker
              att inriktningen av EU är bra eller dålig? Hillevi säger att man
              inte utesluter att det skulle bli ett nej i en folkomröstning,
              och jag utesluter inte heller att det kan bli ett ja. Men det
              viktiga här är att väljarna får en chans att uttrycka om de tycker
              att det är rätt eller fel. Det är därför som en folkomröstning
              är så viktig.
            </seg>
          </u>
          <note type="speaker" n="ca70fe43">
            Anf. 113 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-2d035c4dce978527-4" n="414e2a10">
            <seg n="705da955">
              Herr talman! Jag ska besvara den fråga som Ulf Holm ställde tidigare.
              Den handlade om att nationella parlament som gick samman för att
              stoppa ett EU-förslag inte skulle kunna göra det eftersom kommissionen
              då bara omprövar beslutet. Det ligger i sakens natur att när man
              omprövar ett beslut måste man givetvis ta hänsyn till den remissrunda
              som ska ske och som de nationella parlamenten kommer att delta
              i. Sedan kommer man att justera de förslag som inte gillas, och
              de nationella parlamenten ger ju signaler om exakt vad i förslaget
              som inte är bra. Även om detta inte kommer att fungera förs frågan
              sedan upp till ministerråden och i många fall till Europaparlamentet.
              Framför allt i ministerråden måste ministrarna ta hänsyn till
              vad deras nationella parlament har sagt. Något annat vore ju otänkbart.
            </seg>
            <seg n="275b35f5">
              Folkomröstning är ingen garanti för ett folkligt engagemang.
              I Spanien visste folk knappt vad det handlade om, och det var
              ett lågt valdeltagande. Däremot ska vi prata mer EU-frågor i den
              dagliga vardagspolitiken, och där tror jag att vi är överens.
            </seg>
          </u>
          <note type="speaker" n="56d27945">
            Anf. 114 PER BILL (m):
          </note>
          <u who="per_bill_561422" xml:id="i-03689f4a46ec37ec-2" n="4ed35c51">
            <seg n="cb7d7745">
              Herr talman! Jag kan börja där Hillevi Larsson slutade. Vi måste
              prata mera EU-politik i riksdagen. Den aspekt som jag tänker ta
              upp i dag är just en sådan. Den gäller gapet mellan oss förtroendevalda
              och de som är våra väljare. Vi som tillhörde ja-sidan i eurokampanjen
              fick smärtsamt uppleva att vi fick stryk, trots att det fanns
              en mycket stor majoritet i den här kammaren. 42 % sade ja, 55,9
              % sade nej.
            </seg>
            <seg n="0c885798">
              Den 29 maj röstar Frankrike om EU:s konstitutionella fördrag
              som vi har pratat så mycket om i dag. Om man ska tro opinionsundersökningarna
              finns det en uppenbar risk eller chans hur man nu ser på detta
              att det blir ett klart nej till fördraget, detta trots att det
              finns en mycket stor majoritet i nationalförsamlingen för ett
              ja.
            </seg>
            <seg n="96cfab85">
              Jag hade den stora äran att få följa med talmannen och ett antal
              andra riksdagsledamöter till Frankrike för ett par veckor sedan.
              Jag hade då tillfälle att diskutera denna fråga med franska ministrar
              och franska parlamentariker: Varför är det så stor skillnad mellan
              vad de folkvalda tycker och vad väljarna tycker? Vad har vi gjort
              för fel?
            </seg>
            <seg n="9fddd753">
              Jag hoppar över de teorier som går ut på att det är folket som
              gör fel. Om vi ska vara konstruktiva måste vi nog ta på oss ansvaret
              själva.
            </seg>
            <seg n="d0e53ce4">
              Den första teorin handlar om syndabocken. Det vill säga att allt
              som är bra på hemmaplan tar riksdag och regering på sig som något
              de själva har åstadkommit, medan det som är dåligt skyller man
              på syndabocken, EU. Man säger att det beror på EU, att det är
              EU som tvingar oss att göra si eller så eller att EU:s regler
              är dåliga. Det är en viktig teori.
            </seg>
            <seg n="e613858a">
              Den andra teorin handlar om dålig förankring. Det vill säga att
              vi inte är ute tillräckligt mycket på föreningsmöten och övertygar
              dem som redan är medlemmar i våra partier att gå ut som ambassadörer
              på sina möten och prata om EU-frågorna och sätta in dem i ett
              sammanhang.
            </seg>
            <seg n="520f342f">
              Det tredje, och det som många fransmän sade var deras största
              problem i dag, var att det var så få parlamentariker i nationalförsamlingen
              som verkligen brann för den här konstitutionen. Det kan jag förstå.
              Vem springer omkring och brinner för 800 sidor tättskriven text.
              Men man måste få ned detta till något som är viktigt för oss och
              för människor och som går att kommunicera. Jag tror att det är
              en viktig delförklaring.
            </seg>
            <seg n="879254c3">
              En annan sak, där jag kan vara lite självkritisk, är att man
              känner sig så säker på sina egna väljare. I eurovalet sade vi
              nog lite till mans att om vi förlorar så beror det på att sossarna
              inte får med sig sina väljare. Det visade sig att det var ganska
              många moderata väljare som tyckte att de hade goda skäl att säga
              nej till euron. Därmed tror jag att vi moderater slarvade med
              att övertyga våra egna väljare. Jag tror att varje väljare vill
              bli övertygad vid varje val. Det är ytterligare en av de teorier
              som jag tycker att man ska ta upp.
            </seg>
            <seg n="c391416c">
              Folkomröstningar handlar om allt annat än huvudfrågan. Den teorin
              var fransmännen för tillfället mycket inne på. Jag ska inte recensera
              dagens debatt, men nog anade man att en och annan ledamot i det
              här parlamentet också ibland gled in på sina favoritfrågor. Man
              börjar med att tala om konstitutionen eller om hur vi ska få ett
              bättre EU men glider snart in på sina favoritfrågor.
            </seg>
            <seg n="789b0ad8">
              Ytterligare något som många fransmän var inne på är att en folkomröstning
              är en möjlighet att ge den sittande regeringen en liten spark
              på smalbenet eller någon annanstans utan att det gör ont i den
              egna plånboken. Det vill säga att det är en missnöjesyttring från
              frustrerade väljare som i halvtid inför nästa val vill tala om
              att man inte är nöjda och att man vill varna: Akta er, annars
              byter vi parti!
            </seg>
            <seg n="ec1b4d5e">
              Herr talman! Det finns säkert många fler möjligheter och skäl.
              I dag har det väl varit en god debatt där många riksdagsledamöter
              har om inte brunnit för konstitutionen så åtminstone brunnit för
              att göra EU bättre. Kanske är det det som debatten skulle handla
              om.
            </seg>
          </u>
          <note type="speaker" n="872c09f6">
            Anf. 115 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-11" n="ec7ba3aa">
            <seg n="a4967204">
              Herr talman! Först och främst vill jag säga att det alltid är
              roligt och tankeväckande att lyssna till Per Bill. Men Per, kan
              du inte tänka dig att en enkel förklaring till att så många är
              kritiska mot EU helt enkelt är att konstruktionen är dålig?
            </seg>
            <seg n="b97e69bd">
              Jag kan nämna två skäl till att den är dålig. Det ena är att
              det är krav på harmonisering överallt, utan hänsyn till landets
              kultur, historia eller vanor. Det var den kritiken vi framförde
              mot EU. Vi pekade på att vi måste anpassa ränta och penningpolitik
              oavsett konjunkturläge. Här rör det sig över hela politikfältet.
            </seg>
            <seg n="e2685277">
              Det andra är att människor är kritiska mot detta därför att det
              flyttar makten längre bort från medborgarna. Det känns kanske
              inte så mycket för oss här som är politiker och har goda kontakter
              med dem som är nere i Bryssel, men för den vanliga människan flyttas
              besluten från ett fält där man någotsånär kan överblicka det hela
              till ett forum där insynen är förbehållen en oerhört liten del
              av Europas befolkning.
            </seg>
            <seg n="711b09e7">
              Tror du inte, Per, att detta kan vara en förklaring?
            </seg>
          </u>
          <note type="speaker" n="f07b14bd">
            Anf. 116 PER BILL (m) replik:
          </note>
          <u who="per_bill_561422" xml:id="i-03689f4a46ec37ec-3" n="4ed35c51">
            <seg n="c8a17892">
              Herr talman! Jag tror att båda dessa förklaringar har relevans.
            </seg>
            <seg n="d3c66002">
              Vi som har varit väldigt euforiska för att skoja lite har låtit
              bli att kritisera EU för sådant som vi skulle ha kritiserat en
              socialdemokratisk regering för. Vi har varit så glada över att
              vi har varit med i EU att vi inte har kritiserat det som har varit
              dåligt.
            </seg>
            <seg n="87d06837">
              Jag tror också att vi ibland har gått för långt i harmoniseringstankar.
              Jag ser på områden som jag brinner för, till exempel utbildning
              och forskning. Jag tycker att mångfalden av universitet i Europa
              är den stora möjligheten för Europa. Målet ska inte vara att alla
              universitet i Europa ska bli så lika varandra som möjligt.
            </seg>
          </u>
          <note type="speaker" n="1be0044b">
            Anf. 117 SÖREN WIBE (s) replik:
          </note>
          <u who="soren_wibe_001edb" xml:id="i-21e4e7df36a13a63-12" n="ec7ba3aa">
            <seg n="d94e8b55">
              Herr talman! Det är en mycket sympatisk inställning. Men jag
              ska ställa en exakt fråga till Per Bill.
            </seg>
            <seg n="882ff5e1">
              En av nyheterna i det här fördraget är att man skriver in prisstabilitet
              som ett av de viktigaste målen. Tycker Per Bill att man i en grundlag
              ska skriva in krav på prisstabilitet?
            </seg>
          </u>
          <note type="speaker" n="ba5433c6">
            Anf. 118 PER BILL (m) replik:
          </note>
          <u who="per_bill_561422" xml:id="i-03689f4a46ec37ec-4" n="4ed35c51">
            <seg n="d73648ce">
              Herr talman! Jag tror att prisstabilitet och den låga inflation
              som vi har haft i Sverige under de senaste tio åren, där Socialdemokraterna
              och en fristående riksbank har varit en viktig del, har varit
              två mycket bra saker som har kommit ut av EU-samarbetet för oss
              här i Sverige. För den fattige är låg inflation och prisstabilitet
              oerhört viktigt.
            </seg>
          </u>
          <note type="speaker" n="850abf09">
            Anf. 119 KAJ NORDQUIST (s):
          </note>
          <u who="unknown" xml:id="i-9f498db45a96c7d7-2" n="6a810d7a">
            <seg n="a52c43cd">
              Herr talman! Jag heter Kaj Nordquist. Som liten såg jag väldigt
              lite. Numera ser jag ingenting. Det betyder inte att jag är blind
              för problem och svårigheter men heller inte för möjligheter.
            </seg>
            <seg n="55374409">
              Jag föddes samma år som Dag Hammarskjöld tillträdde som generalsekreterare
              i FN. Jag är uppvuxen vid Bromma flygfält. Det betyder att jag
              mycket tidigt fick ett internationellt perspektiv på saker och
              ting. Jag blev så småningom demokratisk socialist.
            </seg>
            <seg n="8dba5f82">
              Jag känner mig mycket stolt över mitt partis internationella
              historia, men jag är väldigt lite nöjd med den Europadebatt som
              förs.
            </seg>
            <seg n="da73f600">
              Det känns problematiskt att man inte ser EU som en möjlighet.
              På andra håll i världen fungerar EU som en möjlighet. EU är en
              magnet för stater i före detta Sovjetunionen. Det är en magnet
              också för andra delar av världen som gärna låter sig påverkas
              och vill finnas med i EU.
            </seg>
            <seg n="20702f20">
              EU är en möjlighet för kraftig tillväxt. EU är en möjlighet för
              ekonomisk, politisk och social utveckling i Europa. EU är en möjlighet
              att skapa en modell för ett fungerande samhälle som kan bli ett
              mönster för hur man på ett anständigt sätt uppför sig mellan människor.
            </seg>
            <seg n="c421680f">
              Jag representerar Socialdemokraterna, och jag representerar Helsingforss
              stad. Men jag representerar också andra grupper. Jag representerar
              gruppen funktionshindrade.
            </seg>
            <seg n="39e89e69">
              Vi har kallats för olika saker under historiens lopp. Vi har
              kallats för funktionshindrade. Vi har kallats för handikappade.
              Vi har kallats för invalider. Vi har kallats för ofärdiga. Vi
              har kallats för lytta. Vi har kallats för vanföra. Vi har kallats
              för obildbara. Vi har kallats för sinnesslöa. Vi har kallats för
              dövstumma. Det finns en hel rad andra nedsättande benämningar.
              Alltihop landar i att man på olika sätt har sett på den grupp
              som jag representerar som mindervärdiga.
            </seg>
            <seg n="a0db6af2">
              Vi har i den faktiska situationen det betydligt sämre ställt
              vad gäller arbetsmarknaden än andra människor. Vi har en betydligt
              sämre personlig ekonomi än andra människor. Vi har en sämre utbildningssituation.
              Vi har betydligt lägre social status. Vi har ofta väldigt dålig
              tillgänglighet till olika lokaler och till samhället på olika
              sätt. Vi får inte de kommunala insatser som man fattar beslut
              om. Ovanpå allt detta finns det ganska många dåliga attityder
              mot funktionshindrade.
            </seg>
            <seg n="e496ac93">
              Herr talman! Jag ser EU som en möjlighet. Jag ser EU som möjlighet
              till ekonomisk, social och politisk utveckling och till att vi
              i Europa visar upp ett anständigt samhälle. Jag ser EU som en
              möjlighet att skapa en arbetsmarknad som faktiskt fungerar för
              alla människor, inklusive funktionshindrade. Jag ser EU som en
              möjlighet till en tillväxt som också ska kunna användas till en
              social omfördelning.
            </seg>
            <seg n="864b9140">
              Jag ser EU som en möjlighet till att man ska ha råd att utveckla
              bra hjälpmedel för till exempel handikappade människor. Jag ser
              EU som en möjlighet till att skapa social säkerhet. Jag ser EU
              som en möjlighet för tillväxt, både ekonomiskt men också socialt
              och politiskt. Jag ser EU som en möjlighet att skapa bättre attityder
              bland annat till funktionshindrade och andra minoriteter.
            </seg>
            <seg n="2cf9a254">
              Det är möjligt att jag har missuppfattat temat för dagens debatt.
              Jag trodde att det handlade som Europas framtid. Jag inser att
              det vi har diskuterat nästan hela tiden är EU:s konstitution.
              Jag vill att EU ska vara ett föredöme för världen och en möjlighet
              för oss européer.
            </seg>
          </u>
          <note type="speaker" n="2257603f">
            Anf. 120 INGVAR SVENSSON (kd):
          </note>
          <u who="ingvar_svensson_838b4e" xml:id="i-8f014b1860d64a89-5" n="73a214d3">
            <seg n="1a513d21">
              Herr talman! Jag är delvis lite besviken över den partiledardebatt
              som hölls tidigare i dag. Den blev i många delar mer en inrikespolitisk
              debatt än en EU-debatt. Jag tycker att vi i debatten efter den
              har varit bättre att hålla oss till EU-frågorna. Det är positivt.
              Det är väldigt viktigt att vi för en seriös och ordentlig debatt
              om EU.
            </seg>
            <seg n="36101dd9">
              För mig är fakta centralt. I debatten blandar vi gärna fakta
              och värdeomdömen hur som haver. Jag kan respektera om en debattmotståndare
              gör en annan värdering av fakta och att vi kan avge olika värdeomdömen.
              Men det är svårt att föra en meningsfull debatt om man inte är
              överens om grundläggande fakta. Dessvärre förekommer det alldeles
              för mycket insinuanta och felaktiga uppgifter, till exempel om
              det nya konstitutionella fördraget.
            </seg>
            <seg n="cb789a41">
              Under 80-talet reviderade jag min inställning till Europaprojektet.
              Jag förstod att grundtanken var att skapa fred i Europa. Idén
              var att sammanfläta ekonomierna för att därmed skapa ett beroende
              som gjorde att man undvek krig. När jag förstod detta i dess hela
              vidd fick det mig att omvärdera min syn på Europasamarbetet.
            </seg>
            <seg n="e23a1987">
              Det betyder inte att jag upphör att kritiskt granska EU lika
              lite som jag upphör med min kritiska granskning av svenska förhållanden.
              Det finns inga fullkomliga mänskliga institutioner eller organisationer,
              och varför skulle EU vara ett undantag?
            </seg>
            <seg n="cc5d9744">
              Jag bor i Vallentuna. Vi har självklart problem i Vallentuna.
              Det är inget perfekt samhälle. Jag bor i Helsingforss län. Det
              finns väl ingen som säger att Helsingforss län är ett perfekt
              område, eller att Sverige är det. Det är likadant med EU. Detta
              är i många avseenden ett imperfekt område.
            </seg>
            <seg n="c5f4e669">
              Frågan är: Ska jag lämna Vallentuna och Helsingforss län eller
              Sverige för att jag tycker att det inte fungerar på ett bra sätt?
              Det är mycket den debatten man har när det gäller synen på EU.
              Vi ser problemen, och så vill vi inte vara med att försöka lösa
              dem.
            </seg>
            <seg n="548a5db9">
              Herr talman! I debatten om det nya konstitutionella fördraget
              fokuseras det ibland på gigantisk maktöverlåtelse eller betydande
              nya maktbefogenheter som ska överföras. Lars Ohly använde begreppet
              massiv maktöverlåtelse i sitt anförande tidigare i dag. Det är,
              om jag får uttrycka mig försiktigt, en något svepande bedömning.
            </seg>
            <seg n="b02ae2df">
              Herr talman! Det nya fördraget innebär en viss ny överföring
              speciellt på det rättsliga området, det är sant. Men samtidigt
              kan man ofta höra även från de negativa till fördraget att bekämpande
              av den gränsöverskridande brottsligheten är viktig. Ett nej till
              det konstitutionella fördraget kan innebära att vi behåller den
              fria rörligheten över gränserna men inte får de tillräckliga befogenheterna
              för att bekämpa brottsligheten.
            </seg>
            <seg n="b2b9027d">
              Herr talman! Vi kan ju använda de så kallade rambesluten på det
              rättsliga området. Kanske är det i praktiken inte så stor substantiell
              skillnad mellan dessa olika instrument. Jag tog i går på EU-nämndens
              utfrågning upp att det inte är någon större effektivitetsskillnad
              på ett rambeslut mot terrorismen enligt nuvarande fördrag eller
              en ramlag enligt det nya fördraget. Kan vi komma överens om detta
              kanske vi också inser att maktöverlåtelsen på det rättsliga området
              i varje fall inte är gigantisk eller massiv, som en del uttryckte
              det hela.
            </seg>
            <seg n="d503b873">
              Herr talman! Låt mig också ta upp ett missförstånd som gärna
              dyker upp i debatten och som också användes i partiledardebatten.
              Det gäller att vi skulle kunna tvingas in i den monetära unionen.
              Det finns en artikel om detta i det nya fördraget, III-198 punkt
              2. Den ger den möjligheten, om man uppfyller kriterierna, att
              man kan tvingas in i valutaunionen. Det har använts om ett argument
              mot fördraget. Den bestämmelsen finns redan i sin huvudsak.
            </seg>
            <seg n="cfb8d694">
              Det intressanta är att man måste läsa vidare i punkt 3 i den
              artikeln för att se det i dess hela vidd. Där sägs nämligen att
              när man ska fastställa växelkursen mellan den lokala valutan och
              euron måste detta ske med enhällighet. Ingen kan tvinga in ett
              land i den monetära unionen, i valutaunionen.
            </seg>
            <seg n="e805daaf">
              Herr talman! Det nya fördraget är viktigt. Det innebär en större
              översiktlighet och en betydande förenkling jämfört med de nuvarande
              fördragen. Det innebär givetvis organisatoriska förändringar som
              i många fall också är betydande förbättringar. Det finns som många
              har sagt skönhetsfläckar i detta.
            </seg>
            <seg n="8ac72a40">
              När man kommer till bedömningarna kan man titta på skönhetsfläckarna
              och säga att det negativa väger över. Då säger vi nej till fördraget.
              Eller så kan man säga att det positiva väger över och att man
              därför säger ja till fördraget. Min bedömning är att det är positivt
              att anta det nya fördraget. Det innebär stora fördelar.
            </seg>
            <seg n="2b46b6bf">
              Det finns även skönhetsfläckar i den svenska grundlagen. Det
              innebär inte att vi vill slopa den eller gå tillbaka till 1809
              års regeringsform därför att vi tycker att den är dålig.
            </seg>
          </u>
          <note type="speaker" n="a8ade730">
            Anf. 121 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-a871597886b40cb4-0" n="131b7665">
            <seg n="3f30c3be">
              Herr talman! Jag tänkte på detta om vi kan tvingas in i EMU eller
              inte. Där går uppfattningarna isär. Det är alldeles riktigt som
              Ingvar Svensson säger att vi ska vara överens om växelkursen.
              Men det väsentliga är att vi för närvarande är ett land med undantag,
              som det heter. Vi är undantagna från EMU. Där kan de andra staterna
              häva det undantaget.
            </seg>
            <seg n="fb8304d3">
              Sedan återstår växelkursen. Det är orimligt att vi skulle klara
              oss från att gå med i EMU därför att vi inte gillar den växelkurs
              man sätter. Om man sätter 9,17 kr, 9,32 kr eller 9,40 kr gör inte
              att vi kan obstruera hur länge som helst. De facto kan vi tvingas
              in EMU.
            </seg>
            <seg n="0f9e2503">
              Det tycker jag att man ska erkänna. Sorry, så är det.
            </seg>
          </u>
          <note type="speaker" n="e5e86b38">
            Anf. 122 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-6" n="73a214d3">
            <seg n="85bcef25">
              Herr talman! Det är ett exempel på faktaförvridningen som Björn
              von der Esch ägnar sig åt. Först och främst har vi inget undantag
              från valutaunionen. Vi har accepterat Maastrichtfördraget, eller
              hur? Vi gjorde en ensidig deklaration från vår sida. Vi har i
              EU:s mening inte ett undantag.
            </seg>
            <seg n="701963fc">
              Vi har gjort en ensidig deklaration där vi säger att detta kommer
              att avgöras av Sveriges riksdag. Nu har också detta avgjorts i
              en folkomröstning. Vi är i formell mening inte ett undantag i
              det här sammanhanget.
            </seg>
            <seg n="e7e987d8">
              I artikel III-197 i den tredje delen säger man att stater som
              inte har euron ska räknas som stater som har undantag. Man kan
              alltså inte tvinga in oss med punkt 2 i den artikeln, utan man
              måste titta på punkt 3. Där sägs att man också måste vara enig
              om växelkursen.
            </seg>
            <seg n="fc9d9f70">
              Om ett land inte deltar i beslutet om växelkursförändringen betyder
              det att det stoppas. Så enkelt är det.
            </seg>
          </u>
          <note type="speaker" n="23d1bcd3">
            Anf. 123 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-a871597886b40cb4-1" n="131b7665">
            <seg n="1a841b7e">
              Herr talman! Vi har undantag från det tredje steget. Det har
              vi bara ensidigt skrivit på. Juridiskt har vi egentligen inget
              undantag alls, och det har man aldrig velat erkänna. Det är bara
              Danmark och Storbritannien som har undantag som håller juridiskt.
              Nu försvinner det. Man skriver in i den nya konstitutionen att
              det är euro som gäller utom för dem som har undantag. Vi har icke
              undantag, och i den mån vi anser att vi har det så kan de häva
              det.
            </seg>
          </u>
          <note type="speaker" n="6e6d1278">
            Anf. 124 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-7" n="73a214d3">
            <seg n="2622133b">
              Herr talman! Björn von der Esch har fel där. Han talar delvis
              emot sig själv. Vi har i dag inte något formellt undantag. Men
              i det nya fördraget kommer Sverige att betraktas som land med
              ett undantag enligt artikel III-197. Den tredje paragrafen i artikel
              198 gäller fortfarande. Det går alltså inte att tvinga in ett
              land, utan man måste ha stöd för en växelkursförändring.
            </seg>
            <seg n="3a7cc029">
              Det är mycket enkelt, Björn von der Esch. Det är viktigt att
              vi respekterar fakta i de här sammanhangen.
            </seg>
          </u>
          <note type="speaker" n="e934c1c1">
            Anf. 125 GUSTAV FRIDOLIN (mp):
          </note>
          <u who="gustav_fridolin_76f0ba" xml:id="i-2ab708273525eb31-0" n="925b1c66">
            <seg n="81e7d52e">
              Herr talman! I den inledande partiledarronden gjorde Göran Hägglund
              ett stort nummer av att vi inom Miljöpartiet har en öppen debatt
              om vårt förhållningssätt till EU. Han menar att vår EU-politik
              och vårt starka krav på att Sverige skulle klara sig bättre utanför
              EU började knaka i fogarna. Sedan kommer man hit och får lyssna
              på en intern kristdemokratisk debatt om EU-politiken! Jag tror
              att Hägglund ska titta på sitt eget parti också.
            </seg>
            <seg n="9df4cc98">
              Herr talman! Det började ju så bra. Det började så bra när stats-
              och regeringscheferna satt där på toppmötet i Laeken och funderade
              på vad som var problematiskt med EU. För första gången konstaterade
              man öppet och ärligt: Nej, vi har inte medborgarna med oss! Det
              stora problemet vi har i Europa och världen i dag är att det sprider
              sig en känsla av maktlöshet och att man inte får vara med och
              påverka och inte delta i beslutsfattandet. Vi i EU är en del av
              detta. När makten flyttas längre från människor så blir känslan
              av maktlöshet högst reell och högst allvarlig och sprider sig.
            </seg>
            <seg n="5b76d591">
              Därför konstaterade man att vi måste vara tydliga med vad EU
              kan och inte kan, vad EU ska besluta om och vad EU inte ska besluta
              om. Vi måste tydliggöra en kompetenskatalog. Det började så bra,
              och så blev det så dåligt.
            </seg>
            <seg n="52599e9b">
              Man tillkallade ett konvent för att arbeta fram det som inte
              skulle bli en kompetenskatalog utan en fullfjädrad konstitution.
              I det konventet lät man inte dem som hade varit kritiska mot EU
              sitta med. De som hade varit skeptiska mot det som växte fram
              och de som hade röstat nej till Maastricht i Frankrike, nej till
              Nice i Irland och nej till EMU i Sverige fick ingen plats i konventet.
              Ungdomen fick ingen plats. Medelåldern var närmare 70 när man
              slutade. Kvinnorna fick ingen plats. Männen dominerade med 83
              % i konventet. Resultatet blev givetvis därefter. Har man en president
              för ett konvent som Valéry Giscard dEstaing, som också har varit
              ordförande för en förening med det uttalade målet att förvandla
              EU till en federation en federal statsbildning så får man givetvis
              en konstitution som för EU närmare ett Europas förenta stater.
              Det är fullständigt självklart.
            </seg>
            <seg n="2a0fde08">
              När man tittar på den konstitution som har arbetats fram så ser
              man att det finns flera tydliga steg där EU får mer makt och närmar
              sig en statsbildning. Man får en president i det europeiska rådet
              och man ökar överstatligheten. Fler områden förs till EU, och
              man avskaffar vetorätten på inte mindre än 31 områden. Man ändrar
              i utrikespolitiken så att man får en utrikesminister. Man har
              inte lyckats vara enig nog och man slöt inte upp tillräckligt
              starkt bakom Irakkriget. Det ska vi nu fixa, säger man i EU. Vi
              tillsätter en utrikesminister! Det växer fram ett EU som EU:s
              och Europas maktlösa känner att de inte är en del av.
            </seg>
            <seg n="5e56e427">
              Herr talman! När jag gick hit till riksdagen i dag såg jag en
              rätt rolig affisch. Det stod så här: Demokrati betyder folkstyre.
              Så varför är det då inte folket som styr? Jag har tänkt en del
              på den där affischen. Den visar någonstans på en känsla av maktlöshet.
              Makten är långt borta. Man får inte påverka och man är inte delaktig
              i besluten. Jag menar att den känslan till stor del är rationell
              när besluten flyttas allt längre från människor.
            </seg>
            <seg n="a327f3d2">
              Men de som inte menar det de som menar att EU inte alls flyttar
              makten längre bort utan att EU är ett underbart bra projekt borde
              ändå tycka att det är ett problem att känslan av maktlöshet och
              känslan av att inte vara delaktig sprider sig. De borde ändå inse
              att demokrati är just känslan av att få vara delaktig, att ta
              del av de beslut som fattas och att inverka på dem och påverka.
              Men det gör de inte. De tycker att konstitutionen ska genomdrivas,
              helst utan folkomröstning. För hur vore det om folket skulle säga
              sitt? Tänk om de röstar fel!
            </seg>
            <seg n="40397044">
              Det uttrycktes så här i Folkpartiets medlemstidning Nu: Stärkta
              av segern i eurovalet försöker nu EU:s motståndare i Sverige samla
              en opinion för att även det nya EU-förslaget ska bli föremål för
              en folkomröstning. Målet är lätt att förstå. Om vi inte får en
              folkomröstning kommer riksdagen att bestämma. I riksdagen sitter
              en majoritet ledamöter som tycker att EU är bra. Det finns bara
              ett sätt att stoppa dem genom en folkomröstningskampanj som kan
              ge motståndaren en möjlighet att tillfoga EU ytterligare en motgång.
              Låt oss slippa den katastrofen!
            </seg>
            <seg n="c01caf5d">
              Kan det sägas tydligare än i Folkpartiets medlemstidning Nu?
              Man vill inte ha en folkomröstning för man är rädd att man förlorar
              den.
            </seg>
            <seg n="787e12f6">
              Det är just det som debatten om folkomröstningen i Frankrike
              handlar om. Det storslagna underbara projektet med en konstitution
              som konventet har lett fram till verkar kanske kullkastas av något
              så litet som det folkliga inflytandet. När man utlyste en folkomröstning
              i Frankrike var argumentet just att man tittade tillbaka. Man
              såg på toppmötet i Laeken och konstaterade att målsättningen var
              att EU:s medborgare skulle bli involverade. För att bli involverad
              måste man vara med och fatta beslutet om den nya grundlag som
              växer fram. Premiärministern Raffarin uttryckte det så här: Ingen
              sann europé kan väl vara emot en folkomröstning. Jag tycker att
              han har fullständigt rätt.
            </seg>
            <seg n="31a9bb3b">
              Folkomröstningskampanjen fortsätter på folkomröstning.nu. Men
              när vi lämnade in 120 333 namn till regeringen så sade Jens Orback,
              demokratiminister: I första hand är jag demokrat. I andra hand
              är jag socialdemokrat.
            </seg>
            <seg n="939bc725">
              Jag tycker att fler socialdemokrater borde ta fasta på det. Var
              demokrater! Utlys en folkomröstning! Låt folket få påverka! Bryt
              maktlösheten!
            </seg>
          </u>
          <note type="speaker" n="5186d09e">
            Anf. 126 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-11" n="6a810d7a">
            <seg n="584151b3">
              Herr talman! Det mest klara i det här anförandet var att talaren
              inte talade om sitt eget alternativ. Han förespråkar att man ska
              ha folkomröstning och att man ska rösta nej i denna folkomröstning.
            </seg>
            <seg n="5582e8ce">
              Vad detta innebär är fullständigt klart, nämligen att man ska
              behålla Nicefördraget. Det är alltså det som ni säger ja till.
              Det är ett fördrag som om det fortsätter gör det svårt med utvidgning
              och minskar det rättsliga samarbetet.
            </seg>
            <seg n="87ea3472">
              Ni sopar igen banan för dem som vill förstärka effektiviteten
              i kampen mot narkotikahandel över gränserna, kvinnohandel över
              gränserna och terrorism över gränserna. Ta ditt ansvar, Gustav
              Fridolin, och säg i stället ja till det nya fördraget!
            </seg>
          </u>
          <note type="speaker" n="1efa9361">
            Anf. 127 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-1" n="925b1c66">
            <seg n="3aad3b5e">
              Herr talman! Ibland blir jag beskylld för att komma med för stora
              rallarsvingar, för att ta för mycket plats i debatten och för
              att säga saker och ting som kanske går lite för långt eller kränker
              debattmotståndaren lite väl mycket.
            </seg>
            <seg n="a339e570">
              Men när man debatterar mot en som jag en EU-motståndare får man
              tydligen säga precis vad som helst. Carl B Hamilton kallar oss
              för nationalister vi som varje dag kämpar mot den brutala inhumana
              flyktingpolitik som EU är en del av. När Carl B Hamilton sätter
              oss i samma båt som vidriga människohandlare och knarksmugglare
              så borde han nog tänka efter. Vi har kämpat för och bejakat Interpol
              och det polisiära samarbetet. Vi har arbetat för gränskontroller.
              Det ska vara öppna gränser för människor, men kontroller för att
              se till att knarket inte flödar fritt över gränserna. Vi har tagit
              vårt ansvar.
            </seg>
            <seg n="1b48bf55">
              Ja, jag har ett alternativ. Jag vet vad som händer vid ett nej.
              Låt mig komma till det i min nästa replik.
            </seg>
          </u>
          <note type="speaker" n="dab86cac">
            Anf. 128 CARL B HAMILTON (fp) replik:
          </note>
          <u who="unknown" xml:id="i-d08a845211e4d398-12" n="6a810d7a">
            <seg n="b8b17432">
              Herr talman! Det är inte jag som sätter er i samma båt som narkotikahandlare,
              terrorister och knarksmugglare, Gustav Fridolin. Det är ni själva
              som har gått ned och satt er i den båten.
            </seg>
            <seg n="0964a64d">
              Vi måste föra ned den här konstitutionen på vardagsnivån. En
              av konsekvenserna av det alternativ som du talar för är fler gränskontroller
              och passkontroller. Om ni säger nej till konstitutionen blir det
              svårare att motarbeta den här internationella kriminaliteten.
              Det är den faktiska konsekvensen på vardagsnivå för vanliga människor.
              Fler kommer att drabbas än i dag.
            </seg>
          </u>
          <note type="speaker" n="36c21f91">
            Anf. 129 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-2" n="925b1c66">
            <seg n="7211a758">
              Herr talman! FN:s flyktingorgan UNHCR har tillsammans med de
              stora frivilligorganisationerna Rädda Barnen och Röda Korset i
              Europa kritiserat det arbete som pågår inom EU för att harmonisera
              flyktingpolitiken. Man säger rätt ut: Ni urholkar asylrätten.
              För den sakens skull säger jag inte att Carl B Hamilton urholkar
              asylrätten. Jag inser att han kan vara kritisk till saker och
              ting som EU gör. Men lämna då samma öppning till mig. Jämför mig
              inte med terrorister. Det blir ju faktiskt ganska patetiskt, Carl
              B Hamilton.
            </seg>
            <seg n="9fd28b0e">
              Det finns ett alternativ. Det finns någonting som händer om man
              röstar nej. Då kastar vi det här förslaget i papperskorgen. Röstar
              fransmännen nej försvinner det här förslaget. Då får vi arbeta
              på ett annat sätt, ett sätt där också EU:s kritiker får vara med.
              Låt oss starta ett direktvalt konvent i Europa, ett konvent där
              också de som är kritiska till EU:s utveckling får ta plats. Låt
              det konventet arbeta fram en tydlig kompetenskatalog i stället
              för en konstitution som ökar EU:s befogenheter, som ökar överstatligheten
              och gör de maktlösa än mer maktlösa. Det kanske också kan bli
              ett konvent som minskar den flyktingfientliga politik som EU för.
            </seg>
          </u>
          <note type="speaker" n="a0442b7d">
            Anf. 130 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-8" n="73a214d3">
            <seg n="43284a73">
              Herr talman! I likhet med Ulf Holm raljerar Gustav Fridolin om
              konventsledamöternas ålder och konventets övriga sammansättning.
              Låt mig ställa en fråga. Annars brukar ju miljöpartisterna tala
              väldigt väl om de nationella parlamentens suveränitet, men varför
              uttalar sig Gustav Fridolin kränkande om de nationella parlamentens
              suveränitet när det gäller att välja konventsledamöter?
            </seg>
            <seg n="f387daa4">
              Låt mig ställa ytterligare en fråga. Det är här med åldersdiskriminering
              är ganska intressant. När Gustav Fridolin kom in i konstitutionsutskottet
              fanns det många som sade: Han är väl ung, dum och oerfaren. Då
              sade jag: Vänta ska ni se. Det är bäst att ta det lugnt och inte
              bedöma innan man får prövas.
            </seg>
            <seg n="a97d348e">
              Nu kan vi bedöma att Gustav Fridolin har gjort en väldigt bra
              insats. Men om man är äldre och man, är man därmed dum i huvudet?
              Hur betraktar egentligen Gustav Fridolin detta? Är det kriterier
              som hänger ihop?
            </seg>
          </u>
          <note type="speaker" n="c2a8cbad">
            Anf. 131 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-3" n="925b1c66">
            <seg n="47fcc808">
              Herr talman! Tack, Ingvar Svensson, för den syn jag tycker att
              Ingvar Svensson har haft på mig under min tid i riksdagen och
              för berömmet jag fick just nu. Tack för frågan. Det är viktigt
              att vara tydlig.
            </seg>
            <seg n="e73b903e">
              Jag tycker att Sverige har en åldersdiskriminering. Vi är för
              få unga i riksdagen, men framför allt är vi för få äldre i riksdagen.
              Det är skamligt att det inte finns fler människor som har möjlighet
              att efter ett färdigt arbetsliv gå in i politiken och få en plats
              i riksdagen, att man måste jobba så länge för att få en plats
              att det är omöjligt för den som först på sin pensionsdag säger
              att man har tid med politik. Det är trist och tragiskt, och det
              måste vi rätta till.
            </seg>
            <seg n="d19f896f">
              Men om ett framtidskonvent helt utestänger Europas unga, för
              det får man väl in princip säga om medelåldern närmar sig 70,
              i princip helt utestänger Europas kvinnor, för det får man väl
              säga om männens andel är 83 %, och utestänger dem i EU som vill
              ha en annan utveckling där EU får mindre makt, för det får man
              väl säga om Maastrichtkritikerna i Frankrike, Nicekritikerna på
              Irland och EMU-kritikerna i Sverige inte får någon plats, är det
              något fel med representativiteten.
            </seg>
          </u>
          <note type="speaker" n="1b05813e">
            Anf. 132 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-9" n="73a214d3">
            <seg n="d4ca7be4">
              Herr talman! Det är en intressant frågeställning. Då kan man
              fråga sig vem som ska utse konventet.
            </seg>
            <seg n="ec984995">
              Jag vill ta upp en annan frågeställning, nämligen det här med
              folkomröstningsinstitutet. Maria Wetterstrand sade tidigare i
              partiledardebatten att vi som inte vill ha en folkomröstning i
              den här frågan bedömer medborgarna som intellektuellt inkapabla.
              Då ställer jag frågan: Kommer Miljöpartiet att kräva folkomröstningar
              om alla svenska grundlagsförändringar i framtiden? Hittills har
              vi inte hört den typen av krav. När ska vi ha en folkomröstning
              och när vi ska vi inte ha det? Vi kan ju inte gärna skriva in
              i grundlagen att vi ska ha folkomröstning när Miljöpartiet vill.
            </seg>
          </u>
          <note type="speaker" n="de2cc9e1">
            Anf. 133 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-4" n="925b1c66">
            <seg n="9bad715c">
              Herr talman! Nej, det är en riktig iakttagelse. Så kan det inte
              stå i grundlagen. Jag tycker i och för sig att vi ska ha fler
              folkomröstningar, och det vet Ingvar också. Vi tycker att resultatet
              av den grundlagsutredning som finns i Sverige ska sluta med en
              folkomröstning. Det är rimligt att man låter medborgare påverka
              politiken mer direkt. Det stärker den representativa demokratin
              om vi oftare får lyssna på medborgarna som inte sitter här i huset.
              Det tycker jag absolut.
            </seg>
            <seg n="c66c2726">
              Men just nu debatterar vi en folkomröstning om det här förslaget,
              om konstitutionen, och om det är rimligt eller inte. Då kan jag
              bara konstatera att i tio EU-länder har man sagt att det är fullständigt
              rimligt. Det är EU-länder som Nederländerna som aldrig tidigare
              har haft en folkomröstning i sin historia men som tycker att detta
              är en så genomgripande förändring att man måste rösta om den.
              Det är länder som Tjeckien och Polen som precis röstade om de
              över huvud taget skulle gå med i EU eller inte. De tycker att
              de måste rösta igen. EU förändras så mycket att de måste rösta
              igen. Medborgarna måste få säga om det är okej.
            </seg>
            <seg n="b7f2ea00">
              Jag tycker att de har rätt i sin argumentation, och det är dem
              man argumenterar emot. Däremot svarar man inte på den argumentation
              som kommit mot en folkomröstning i Sverige i till exempel folkpartitidningen
              Nu där man säger att vi inte kan ha det för då skulle EU åka på
              ytterligare ett bakslag. Jag tycker att det är ganska odemokratiskt
              att argumentera utifrån vad resultatet skulle kunna bli.
            </seg>
          </u>
          <note type="speaker" n="c2aa2a3e">
            Anf. 134 INGER LUNDBERG (s) replik:
          </note>
          <u who="unknown" xml:id="i-f0d1c2e40651edde-0" n="6a810d7a">
            <seg n="156c9b10">
              Herr talman! Jag tror att Gustav Fridolin har alldeles rätt i
              att många människor känner maktlöshet. Det är en maktlöshet som
              följer på globalisering. Globaliseringen har betytt väldigt mycket
              materiellt för oss. Den har betytt bredare, rikare liv för många,
              men den har också betytt en ökad maktlöshet. I den maktlösheten
              måste vi hjälpas åt politiskt att hitta instrument för att möta
              det globaliserade kapitalet.
            </seg>
            <seg n="39839dcc">
              Jag vill fråga Gustav Fridolin: Anser du inte att vi ska samarbeta
              om de sociala rättigheterna för löntagarna? Anser du inte att
              vi ska samarbete om frågor som gäller antidiskriminering på arbetsmarknaden?
              Anser du inte att vi ska samarbeta om en aktiv miljöpolitik? Anser
              du inte att vi ska samarbeta om gemensamma åtgärder mot trafficking
              ?
            </seg>
            <seg n="7b390bc7">
              Jag vill också fråga Gustav Fridolin, som ifrågasätter så mycket
              när det gäller EU: Anser du att EU har bidragit till demokratiseringen
              av Östeuropa ja eller nej?
            </seg>
          </u>
          <note type="speaker" n="e2f136a5">
            Anf. 135 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-5" n="925b1c66">
            <seg n="753eef58">
              Herr talman! Folkens kamp i Östeuropa skapade förutsättningar
              för demokrati där.
            </seg>
            <seg n="3d6c0400">
              Jag håller med Inger Lundberg om att vi måste tygla det globala
              kapitalet. Vi håller med varandra om att vi måste samarbeta på
              alla de områden som Inger Lundberg räknade upp. Men det här är
              inte samarbete. Det här handlar om att lämna över makt, och jag
              är inte beredd att lämna över makt på det sociala området till
              ett EU där högerregeringar dominerar. Jag är inte beredd att lämna
              över makt på trafficking -området till EU när vi vet hur till
              exempel Nederländerna ser på prostitution och vilken väg de har
              valt att bekämpa den. Då tror jag det är mycket bättre med just
              samarbete mellan jämbördiga parter i stället för att lämna makten
              någon annanstans.
            </seg>
            <seg n="251a829d">
              Jag ser också att det finns alternativ och mycket bättre sätt
              att tygla kapitalet, till exempel genom en internationell domstol
              för miljöfrågor och mänskliga rättigheter inom FN, än inom EU.
              Jag ser EU som en produkt av de negativa delarna av globaliseringen,
              inte som en motvikt mot den. Det ser man också när man läser konstitutionen
              och alla krav på liberaliseringar som finns i den.
            </seg>
          </u>
          <note type="speaker" n="4dc42662">
            Anf. 136 INGER LUNDBERG (s) replik:
          </note>
          <u who="unknown" xml:id="i-f0d1c2e40651edde-1" n="6a810d7a">
            <seg n="b1ceb5e8">
              Herr talman! Gustav Fridolin gör berättelsen om Europas utveckling
              väldigt enkel när han bara säger att det var folkets kamp som
              ledde till att man nu har stabila demokratier i Östeuropa. Det
              var självfallet folkets kamp som var grunden till att muren föll,
              men jag tror inte att länderna i Östeuropa instämmer i att det
              inte haft betydelse att EU så starkt har markerat kraven på mänskliga
              rättigheter, så tydligt har markerat den stabila demokratin som
              förutsättning för medlemskap. Jag tror att väldigt många människor
              i länder som Grekland och Spanien instämmer i att det samarbete
              man har haft i den europeiska unionen har haft väldigt stor betydelse
              för att man efter åren med diktatur kom tillbaka som stabila demokratier.
            </seg>
            <seg n="983c1149">
              Det här är komplicerat, Gustav Fridolin. Men vi måste ha effektiva
              former för samarbete. Vi älskar inte allt som finns i EU. Men
              Gustav Fridolin och Ulf Holm har inte kunnat presentera ett trovärdigt
              alternativ till det EU vi har i dag.
            </seg>
          </u>
          <note type="speaker" n="a86a691f">
            Anf. 137 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-6" n="925b1c66">
            <seg n="78cfb66f">
              Herr talman! Jag gjorde inte Europas utveckling enkel. Jag gjorde
              den kort, som man får göra när man har en minut på sig att svara
              på väldigt många frågor.
            </seg>
            <seg n="0b17868b">
              De krav som har ställts från EU, som vi har varit för och till
              och med agerat hårt för i EU-nämnden, på mänskliga rättigheter,
              avskaffande av dödsstraffet och så vidare har självfallet varit
              bra för utvecklingen. Frågan är: Hade de kraven dykt upp om vi
              hade haft en annan samarbetsorganisation, en annan samarbetsform
              i Europa? Jag tror det. Hade de kraven dykt upp om all den politiska
              prestige som lagts i EU-projektet i stället hade lagts inom FN
              och inom FN:s Europaavdelning? Jag tror det. Jag tror att det
              hade varit bättre att satsa på den vägen. Jag tycker att det är
              trist att man satsar på ett kapitalets EU som försvagat FN-samarbetet.
            </seg>
            <seg n="a7d139f2">
              I den här konstitutionen talas det om att EU ska kunna göra militära
              interventioner utan FN-mandat. Vad är det, om inte att försvaga
              det verkligt globala samarbete för mänskliga rättigheter, för
              miljö och för demokrati vi har? Det är det som det handlar om,
              och det är det som är problemet. Mot EU står ett globalt samarbete
              inom FN:s ram.
            </seg>
          </u>
          <note type="speaker" n="7a112452">
            Anf. 138 BÖRJE VESTLUND (s) replik:
          </note>
          <u who="borje_vestlund_7895a4" xml:id="i-14b0566bbd71e92b-4" n="281cf5e9">
            <seg n="97b0e0e5">
              Herr talman! I den senaste repliken talas det en del om FN, och
              jag tog också upp det i mitt anförande. Det finns kritik mot FN.
              Inte minst har man kritiserat att vissa stater har vetorätt medan
              andra stater inte har vetorätt, och så har man hållit på och diskuterat
              hur man ska förändra FN så att det fungerar på ett bättre sätt.
              Det finns ett antal stora världstragedier som man inte har kunnat
              lösa inom FN:s ram på grund av att man har haft denna vetorätt.
            </seg>
            <seg n="b86c9fd5">
              Samtidigt kan man konstatera att Interpol inte har lyckats lösa
              de stora problemen med till exempel den alltmer globaliserade
              knarkhandeln. I EU har vi i alla fall haft en viss framgång. Det
              är en gradskillnad, måhända, men det finns i alla fall en ambition
              att klara av detta. Men fortfarande finns det en lång rad länder
              som inte har ambitionen att lösa de här frågorna, och därför kommer
              aldrig Interpol att bli den styrka som Gustav Fridolin här talar
              om.
            </seg>
            <seg n="fc5d25df">
              Då vill jag fråga: Är verkligen Interpol det alternativ som man
              har för att lösa det här problemet?
            </seg>
            <seg n="24eaee32">
              En annan fråga handlar om detta: Nu har vi fått svaret att man
              skulle gå tillbaka till ett nytt konvent som skulle utgöras av
              ungdomar och allt bra som Gustav Fridolin säger. Men hur vet vi
              det, då? Det har inte uttalats i någon speciell diskussion, och
              hur vet man det när man till exempel pratar med federalister i
              Spanien eller Frankrike som vill gå åt ett annat håll? De vill
              ju ha en annan typ av EU än det Gustav Fridolin vill. Jag förstår
              inte riktigt vad ett nej skulle innebära.
            </seg>
          </u>
          <note type="speaker" n="4a8753d1">
            Anf. 139 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-7" n="925b1c66">
            <seg n="26fc7c43">
              Herr talman! Visst kan jag precis som du, Börje Vestlund, förlora
              i allmänna val, direktval till en grupp som ska arbeta fram en
              kompetenskatalog! Visst kan ni förlora en folkomröstning! Det
              är ju därför ni räds den. Det är så det går till, men det är i
              alla fall mer demokratiskt också när man kan förlora.
            </seg>
            <seg n="48f5c992">
              Interpols stora problem har ju handlat om att man avskaffat gränskontrollerna
              inom EU. Vi säger ja till gränskontroller. Vi säger ja till fri
              rörlighet för människor, till en flyktingpolitik som är värd namnet
              och till arbetskraftsinvandring, men också ja till att man kontrollerar
              så att människorna som kommer inte har knark på sig eller sysslar
              med människohandel.
            </seg>
            <seg n="81a21c2c">
              När det gäller FN: Om vi ska godta en konstitution som handlar
              om att försvaga FN, som innebär att vi ska kunna göra militära
              interventioner utan FN-mandat, då kan man väl inte använda FN
              som argument för den? FN har haft sina problem. De måste rättas
              till. Jag är jätteglad för det reformarbete som nu pågår. Jag
              tycker att den verkligt revolutionerande händelsen i historien
              inte är EU, konstitutioner eller nationer i Västeuropa som lite
              grann försöker få med sig nationer i Östeuropa också det är FN:s
              brottmålsdomstol. Där har ni en verkligt revolutionerande händelse.
              Låt den kompletteras med miljödomstol och domstol för mänskliga
              rättigheter också!
            </seg>
          </u>
          <note type="speaker" n="c59a0e2b">
            Anf. 140 BÖRJE VESTLUND (s) replik:
          </note>
          <u who="borje_vestlund_7895a4" xml:id="i-14b0566bbd71e92b-5" n="281cf5e9">
            <seg n="e50afeeb">
              Herr talman! Men Gustav Fridolin, vi har ju i ett hundratal år
              haft gränskontroller, och ändå har vi inte kunnat stoppa knarkhandeln.
              Är inte det symtomatiskt för att i varje fall det systemet inte
              var särskilt framgångsrikt? Man tar mer narkotika vid de svenska
              gränserna i dag än man gjorde när man verkligen hade denna gränskontroll.
              Är det inte så att man har misslyckats ganska kapitalt med det
              system som Gustav Fridolin i det här sammanhanget vill ha tillbaka?
            </seg>
            <seg n="f97703d9">
              Och vad är det som säger att man skulle få passfrihet i det här
              sammanhanget? Det är också en ny variant i den här debatten. Det
              finns väl ingen, internationellt i alla fall, som förespråkar
              det? Det måste jag säga var en av de första gångerna jag hörde
              det. Jag tycker att det brister här. Är det här en egen linje
              som bara Miljöpartiet i Sverige kommer att driva, eller finns
              det någon uppslutning kring det här internationellt? Det är ju
              också en intressant fråga.
            </seg>
          </u>
          <note type="speaker" n="fd0a154d">
            Anf. 141 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-8" n="925b1c66">
            <seg n="dd1809f3">
              Herr talman! Arbetet mot EU:s flyktingpolitik och arbetet för
              att stärka ländernas kontroll av knarkinförseln är saker som hela
              den gröna rörelsen jobbar för.
            </seg>
            <seg n="a3ccf68d">
              Jag tror att Vestlund är ganska ensam om analysen att inte knarkhandel
              och trafficking hjälps av att det inte finns några gränskontroller
              vid våra gränser längre. Jag tror att du är ganska ensam om den
              analysen.
            </seg>
            <seg n="157af4f1">
              Låt mig fastna vid FN, för jag tycker att det är intressant,
              och det är så svårt att utveckla det när man bara har en halv
              minut på sig.
            </seg>
            <seg n="ad7e061c">
              EU som projekt har handlat om att stärka nationalstaterna i Europa.
              Länder har gått in i EU när deras ekonomi har gått lite sämre.
              Sverige gick med på grund av ekonomiska argument liksom Storbritannien.
              EMU är en konstruktion för att kompensera Mitterrand när Tyskland
              äntligen blev enat.
            </seg>
            <seg n="5093b890">
              Inom FN har vi någonting annat. Där har vi en folklig rörelse
              som kräver förändringar. Där har vi en brottmålsdomstol och Kyotoavtal
              som går framåt och genomförs mot supermakten USA:s vilja. Där
              har vi verklig förändring. Låt oss satsa vår politiska prestige
              och energi åt att reformera FN och det globala samarbetet i stället
              för att satsa på gårdagsprojektet EU.
            </seg>
          </u>
          <note type="speaker" n="2c1ad8ea">
            Anf. 142 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-9" n="4a0649e1">
            <seg n="d28e6b04">
              Herr talman! Det är naturligtvis fascinerande att höra Gustav
              Fridolin tala så väl om en överstatlig struktur som FN de facto
              utgör på de områden där FN verkar, men i EU-sammanhang helt ta
              avstånd från allt vad överstatlig samverkan innebär.
            </seg>
            <seg n="d2f45832">
              Men jag vill ställa en fråga om vad ett nej de facto innebär.
              Ett nej till det nya fördraget innebär enligt Gustav Fridolin
              ett nytt konvent, men är det sant, herr talman? Innebär inte det
              att det gamla Nicefördraget gäller, och är det inte det som borde
              vara svaret på frågan om vad ett nej innebär?
            </seg>
          </u>
          <note type="speaker" n="60cd18e4">
            Anf. 143 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-9" n="925b1c66">
            <seg n="55855b3b">
              Herr talman! Röstar vi nej så gäller Nicefördraget ja. Men det
              är klart att när Nicefördraget gäller så behöver det fortfarande
              utvecklas och förändras. Då blir ett förkastande av det här förslaget
              en naturlig signal om att det behöver utarbetas ett annat förslag.
              Jag har presenterat någonting som också till exempel franska Attac
              har presenterat när de kämpat på nej-sidan i Frankrike: I stället
              för det konvent som blivit elitens konvent och som arbetade fram
              det här förslaget ska man ha en direkt vald grupp från EU:s länder
              som jobbar med ett förslag som sedan underställs nya folkomröstningar,
              och kanske där får accepteras därför att det har arbetats fram
              mer demokratiskt.
            </seg>
            <seg n="92a17dae">
              Jag vill också kommentera det första om FN och EU. Makt ska vara
              så nära människor det över huvud taget går. Alla människor ska
              kunna påverka de beslut de blir påverkade av. Det innebär att
              vi vill decentralisera makten i Sverige, ned till kommuner, stärka
              den enskilde individens makt och öka möjligheten till företagsamhet
              eller fackföreningars makt. Det handlar om att vi vill decentralisera
              makt, men också om att vi vill stärka makten över miljön och de
              mänskliga rättigheterna på en global nivå för globala problem.
              Det handlar sällan om att vi vill flytta makten till eurokrater
              i Bryssel.
            </seg>
          </u>
          <note type="speaker" n="2424575c">
            Anf. 144 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-c8529c5c3af9dc2e-10" n="4a0649e1">
            <seg n="8d108bf4">
              Herr talman! Tack för ett tydligt besked från Gustav Fridolin:
              Ett nej till fördraget innebär ett ja till Nicefördraget. Det
              är viktigt att veta vad vi diskuterar.
            </seg>
            <seg n="5efd5e04">
              Sedan kan jag inte låta bli att gratulera Gustav Fridolin till
              det federala perspektiv som han lägger på fördragsfrågan. I många
              andra federala stater så har man skapat grundstrukturen i form
              av ett direktvalt grundlagskonvent, och det är uppenbarligen den
              modellen som Gustav Fridolin förespråkar i stället för det indirekt
              valda konvent som är grunden till det här fördraget, ett fördrag
              som han då ogillar av olika skäl. I stället förespråkar han uppenbarligen
              Nicefördraget, som tillkom helt utan konvent eller den typen av
              strukturer.
            </seg>
          </u>
          <note type="speaker" n="484a6458">
            Anf. 145 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-2ab708273525eb31-10" n="925b1c66">
            <seg n="b576f409">
              Herr talman! Jag vill inte ha en konstitution för EU, men det
              är bra med en tydlig kompetensfördelning: Det här får EU syssla
              med det här får EU inte syssla med. En sådan kompetens erbjuds
              inte. Här pratas bara om möjligheter att ge EU makt, flexibilitetsklausuler,
              passereller och gummiparagrafer som kan öka EU:s makt så att EU
              kan fortsätta svälla. Det gillar vi inte, och därför förkastar
              vi detta.
            </seg>
            <seg n="9cd91a5a">
              Däremot kan man arbeta fram en kompetenskatalog. Vi kommer säkert
              att tycka att en sådan kompetenskatalog är för stor och att EU
              får för mycket makt, men vi vet i alla fall vilken makt EU har,
              och vi kan kanske börja en process för att dra makt och flytta
              kompetenser därifrån.
            </seg>
            <seg n="de7d1481">
              En del av en sådan process vore ett svenskt utträde. Det skulle
              vara en viktig väckarklocka till länderna i EU. Då skulle de inse
              att det finns länder som faktiskt inte vill att EU ska fortsätta
              växa och få mer makt.
            </seg>
            <seg n="c536790e">
              Kerstin Lundgren kallar mig federalist. Jag är decentralist.
              Jag vill att makt ska vara så nära människor som möjligt. Låt
              mig citera EG-motståndaren Tage Danielsson: Kanske vore bästa
              boten för den trötta samhällskroppen ifall tankarna från toppen
              kom från roten.
            </seg>
          </u>
          <note type="speaker" n="91c2679a">
            Anf. 146 CHRISTINA AXELSSON (s):
          </note>
          <u who="christina_axelsson_a9a226" xml:id="i-a9fad9b96cf0f665-0" n="a89c87b4">
            <seg n="c98a468e">
              Herr talman! Just nu pågår debatten om EU:s framtid inte bara
              här i kammaren utan runt hela Europa. Intresset för diskussionen
              verkar vara svagt bland medborgarna överallt, kanske därför att
              få känner att frågorna egentligen berör dem. Jag tror att konsumentperspektivet
              är den infallsvinkel som kan väcka fler till engagemang och inspirera
              till samtal om hur vi ska använda det europeiska samarbetet till
              nytta för fler.
            </seg>
            <seg n="64bf384e">
              Vi är alla konsumenter. Det har vi gemensamt oavsett var vi bor
              eller hur mycket pengar vi har att spendera. Alla hamnar vi någon
              gång i samtal om kloka eller okloka köp av tandkräm, kläder eller
              leksaker, inte minst alla vi som känner oss lurade av reklamens
              alltmer förföriska budskap och alla som i regel inte kan köpa
              det som vore det bästa utan får välja det som är billigast.
            </seg>
            <seg n="4ebc0978">
              Ytterst är konsumentpolitik en demokratifråga och en viktig del
              av välfärden. Därför måste konsumentintresset stärkas och tydliggöras
              också i debatten vad gäller EU:s framtid.
            </seg>
            <seg n="d22417e7">
              Herr talman! Fri rörlighet för varor borde följas av ett starkt
              skydd för konsumenterna. Konsumentintresset har dock haft svårt
              att hävda sig mot näringsintresset i EU. Först i och med antagandet
              av Amsterdamfördraget, sedan Sverige blev medlem, fick konsumenternas
              rättigheter och konsumentskyddet en tydlig plattform inom EU.
            </seg>
            <seg n="ef5341ba">
              I det nya fördraget finns konsumentfrågorna med i flera olika
              avsnitt. Nu måste vi konsumenter engagera oss och driva opinion
              för att se till att de möjligheter som ges också nyttjas. Kommissionen
              poängterar i sin konsumentpolitiska strategi just att konsumenterna
              ska involveras och att deras företrädare ska vara med i beslutsprocessen
              inom EU.
            </seg>
            <seg n="72447fa8">
              Herr talman! Jag har på olika sätt lyft upp den här frågan tidigare
              i debatter och motioner och då ofta mött argumentet: Det finns
              ingen konsumentorganisation i Sverige som samlar enskilda konsumenter
              och kan föra deras talan. Visst har vi konsumentorganisationer
              i Sverige! Vi har flera stycken. Inte minst fick vi en så sent
              som i onsdags, då det bildades en ny folkrörelse just för att
              samla konsumenterna och slå vakt om deras intressen. Syftet är
              kort och gott att ge människor ökade möjligheter att använda sin
              konsumentmakt för en mer uthållig konsumtion. Denna nybildade
              folkrörelse kommer förhoppningsvis att medverka till ett ökat
              konsumentengagemang i Sverige. Genom att man tillhör Sveriges
              konsumentråd kan man också vara med och bli företrädd och påverka
              konsumentpolitiken i Europa och annat internationellt arbete.
            </seg>
            <seg n="bfa70b26">
              Herr talman! Vid gårdagens hearing om det nya fördraget ställde
              jag frågan hur debatten går kring konsumentfrågor i övriga medlemsländer.
              Svaret blev att den är betydligt större än i vårt land. Konsumentorganisationerna
              i Europa är tydligt positiva till det nya förslaget till fördrag.
              Konsumenterna har en stor roll i EU:s framtid, och våra rättigheter
              och möjligheter måste därför självklart också lyftas fram i debatten
              så säger de europeiska konsumentorganisationerna.
            </seg>
            <seg n="e0868068">
              Så säger också konsumentorganisationerna i Sverige. Därför är
              det viktigt att vi mer koncentrerar oss på innehållet och möjligheterna
              i det här förslaget till fördrag än på formerna för hur det ska
              beslutas.
            </seg>
            <seg n="00dc5591">
              Herr talman! Vi är alla konsumenter. Vi har alla behov av regleringar
              på EU-nivå. Låt oss ha konsumenternas bästa för ögonen i den fortsatta
              debatten!
            </seg>
          </u>
          <note type="speaker" n="7a58baf7">
            Anf. 147 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-a871597886b40cb4-2" n="131b7665">
            <seg n="b762b2f4">
              Herr talman! Om vi hade låtit kameran svepa över kammaren nu
              skulle svenska folket se att det rör sig om ungefär fem eller
              tio ledamöter i kammaren.
            </seg>
            <seg n="0e15aa1d">
              Denna debatt om EU har betecknats som en mycket viktig debatt.
              Koppla det till att inte folket utan riksdagen är den som bäst
              representerar folket! Folket får inte representera sig självt.
            </seg>
            <seg n="6ffae17f">
              När regeringen ger sin syn på EU-konstitutionen i en broschyr
              som kommer i tryck den 2 maj konstaterar man: Det nya fördraget
              innebär, enligt regeringens uppfattning, inte så stora förändringar
              att förutsättningarna för 1994 års folkomröstning om svenskt EU-medlemskap
              ändras.
            </seg>
            <seg n="27520f12">
              Samtliga borgerliga partiers uppfattningar utgör mer eller mindre
              ett eko av vad Socialdemokraterna har sagt. Så har det dessvärre
              varit i EU-frågan alltsedan omröstningen om medlemskapet 1994.
              Den här gången är syftet att inte tvingas till en grundlagsändring,
              och det är det temat jag tänker uppehålla mig vid.
            </seg>
            <seg n="d9849996">
              Man drar sig inte för avsiktligt vilseledande påståenden, precis
              som inför folkomröstningen 1994. Således står det: Överlåtelse
              av beslutanderätt innebär inte att Sverige förlorar motsvarande
              beslutsmakt. I stället innebär det, säger man, att vi i vissa
              avseenden väljer att avstå från att ensidigt fatta nationella
              beslut för att istället fatta gemensamma beslut eftersom vi har
              något att vinna på det.
            </seg>
            <seg n="3825de46">
              Man undrar lite var anständighetens gräns går mellan halvsanningar
              och rena osanningar. Om vi har haft hundraprocentigt inflytande
              över ett beslut och sedan ska dela det med 25 eller 27 andra har
              vi väl i all sin dar tappat beslutsmakt!
            </seg>
            <seg n="b43af6bb">
              Denna allians mellan socialdemokrater och borgerliga är ur rättsstatens
              synpunkt djupt olycklig. Den möjliggör att medborgarna alltsedan
              vårt EU-inträde har kunnat hållas ovetande om de fulla rättsliga
              konsekvenserna av medlemskapet. Således upplystes aldrig svenska
              folket om att även våra grundlagar underordnades EG-rätten. Än
              i dag är detta ett faktum som socialdemokrater och den borgerliga
              alliansen undviker att beröra. Än ömtåligare är att utsäga att
              något rättsligt bindande undantag från att införa euron har vi
              inte och har heller aldrig haft.
            </seg>
            <seg n="01a018bc">
              Den grundlagsändring som genomfördes 1994 blev direkt missvisande
              genom att den så kallade plattläggningsparagrafen, i ängslan för
              folkets missnöje, togs bort. Folket kunde aldrig inse den fulla
              räckvidden.
            </seg>
            <seg n="8dcbb215">
              Riksdagens tricksande med grundlagen har fortsatt sedan dess.
              För att inte riskera krav på folkomröstning inför beslutet om
              maktöverlåtelse till EU i juni 2002 satte man helt sonika en grundlagsfäst
              rättighet ur spel. Vi riskerar nu att historien upprepar sig.
            </seg>
            <seg n="adca3eb6">
              Våra högsta juridiska instanser Högsta domstolen, Regeringsrätten
              och Justitiekanslern uttrycker alla starka tvivel på regeringens
              slutsats att konstitutionen kan antas utan grundlagsändringar.
              Tvärtom anförs en rad skäl som tyder på motsatsen. Den instans
              som slutligt avgör rättsläget är Lagrådet.
            </seg>
            <seg n="92fba2a5">
              Därmed borde allt vara gott och väl om det inte vore så at riksdagen
              i just EU-frågor ansett sig kunna nonchalera Lagrådet när deras
              slutsats försvårar den politiska majoritetens ambitioner. Så skedde
              1994 och så riskerar att ske nu igen.
            </seg>
            <seg n="66352530">
              Från att ha utgjort den yttersta garanten för stabilitet, legitimitet
              och förutsebarhet i ett demokratiskt rättssamhälle uppfattas i
              EU-sammanhang våra grundlagar numera bara som ett politiskt hinder
              som man undanröjer med enkla beslut.
            </seg>
            <seg n="8390593d">
              Den synen är förödande för rättsuppfattningen i vårt land. Vi
              ser hur den har spritt sig inte endast bland näringslivets toppar
              utan varhelst i samhället där man upptäckt riksdagens bristande
              respekt för fastställda normer och grundlagar.
            </seg>
            <seg n="0c1c99a7">
              Förbigår riksdagen än en gång Lagrådet och sätter grundlagarna
              ur spel för att förhindra att medborgarna kommer till tals innebär
              det en katastrof för medborgarnas tilltro till sina folkvalda.
            </seg>
          </u>
          <note type="speaker" n="4c284c31">
            Anf. 148 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-10" n="73a214d3">
            <seg n="9a7f08fd">
              Herr talman! Björn von der Esch skräder inte orden. Jag kan inte
              bemöta alla de sakliga fel han begår under sitt anförande. Det
              får vi ta i annat sammanhang.
            </seg>
            <seg n="dfa1ce1a">
              Han försöker analysera den regeringsskrift som nu finns tillgänglig
              på EU 2004-kommitténs hemsida. Han hårdrar verkligen det som står
              där. Jag kanske skulle ha uttryckt det på ett annat sätt. Men
              det är ju så att även om vi överlåter beslutsmakt så betyder det
              inte att vi avhänder oss den helt och hållet. Det betyder också
              att vi kan delta i beslutsfattande i unionen och påverka på det
              sättet.
            </seg>
            <seg n="66d311ee">
              Det blir en semantisk diskussion som egentligen inte är riktigt
              relevant, och den uppfattas som om den skulle vara en kraftig
              kritik mot att regeringen inte ger korrekt information om läget.
              Men på den punkten finns ingen tveksamhet.
            </seg>
          </u>
          <note type="speaker" n="9d933b29">
            Anf. 149 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-a871597886b40cb4-3" n="131b7665">
            <seg n="847bb8be">
              Herr talman! Det är just det vi talar om. Har vi haft 100 % beslutanderätt
              en gång och nu delar beslutanderätten på det området med resten
              av EU så har vi 2 % inflytande. Vi är 9 miljoner och unionen är
              450 miljoner. Det är därför vi ska vara försiktiga med att lämna
              ifrån oss beslutanderätt till unionen där det inte behövs.
            </seg>
          </u>
          <note type="speaker" n="f11e939d">
            Anf. 150 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8f014b1860d64a89-11" n="73a214d3">
            <seg n="64bef88e">
              Herr talman! Jag ska ställa några andra frågor till Björn von
              der Esch.
            </seg>
            <seg n="f8955ca9">
              I vilka sammanhang ska vi ha folkomröstningar? När ska vi bestämma
              oss för att ha folkomröstningar? Är det när Björn von der Esch
              vill ha folkomröstning vi ska ha det? Vad är det för systematik
              man ska tänka sig när det gäller folkomröstningsinstitutet?
            </seg>
          </u>
          <note type="speaker" n="970a2b5a">
            Anf. 151 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-a871597886b40cb4-4" n="131b7665">
            <seg n="8b05bd4e">
              Herr talman! Jag skulle vilja säga att vi ska ha det när majoriteten
              av svenska folket vill ha det, när riksdagen inte är representativ
              för svenska folket och när riksdagen har blivit vald till denna
              riksdag utan att den fråga som är aktuell över huvud taget har
              nämnts och ingen vet var de olika riksdagsledamöterna står. Vi
              vet att det är ungefär 15 % som stöder nej-sidan här i riksdagen,
              medan det är 85 % som stöder ja.
            </seg>
          </u>
          <note type="speaker" n="f368f440">
            Anf. 152 BÖRJE VESTLUND (s):
          </note>
          <u who="borje_vestlund_7895a4" xml:id="i-14b0566bbd71e92b-6" n="281cf5e9">
            <seg n="bf727ce9">
              Herr talman! När man är den 22:a talaren på talarlistan har man
              liksom kastat sitt färdigskrivna tal och försöker att få ihop
              någonting i alla fall när det ändå inte är så många som är här
              och lyssnar.
            </seg>
            <seg n="95a0dc91">
              Det är några saker som jag tycker inte har kommit fram i den
              här debatten som det finns anledning att nämna. Man kan naturligtvis
              vara kritisk mot det här fördraget, för det är faktiskt ett fördrag.
              Det är inget förslag till konstitution. Per definition är det
              här ett fördrag. Det är just de skrivningar som inte har funnits
              inom EU förut. Det handlar om mänskliga rättigheter. Det handlar
              om minoriteternas ställning. Det handlar om att man har avvisande
              skrivningar för att till exempel skydda människor på grund av
              religiös tillhörighet, sexuell läggning och etnicitet. Det tycker
              jag inte har kommit fram tidigare i debatten.
            </seg>
            <seg n="cb85a529">
              Jag vill också påminna kammaren om det arbete och den diskussion
              som pågick om att man skulle låta kristna idétraditioner vara
              bärande för hela EU:s lagstiftningsarbete. Det avvisades faktiskt
              av regeringskonferensen och vi slapp ha det, naturligtvis till
              stor sorg för de stora grupper av katoliker som finns i Europa.
            </seg>
            <seg n="3e81e851">
              Det andra jag skulle vilja peka på är just inflytandet. Alla
              har fått mer makt genom det här fördraget. De nationella parlamenten
              har fått det. Vi har haft ett prov här i vår riksdag med en subsidiaritetskontroll
              av just det så kallade tredje järnvägspaketet som Karin Thorborg
              i och för sig tidigare i dag talade om inte var så mycket värt.
            </seg>
            <seg n="f50df16e">
              Jag vill påstå att det gav en väldigt viktig erfarenhet för framtiden,
              inte minst därför att det var svårt att avgöra i ett avseende.
              Kan man verkligen säga att det här inte är en gemensamhetsfråga,
              och vad är det i ett fördragsförslag som är en gemensamhetsfråga?
              Det var en fråga som krävde väldigt stort arbete, och jag tror
              det kommer att visa sig också när man redovisar det här.
            </seg>
            <seg n="fff6f351">
              En annan sådan sak som jag tycker bör framhållas är den initiativrätt
              som medborgarna inom EU skulle kunna ha för att faktiskt få kommissionen
              att arbeta fram ett förslag. Det menar jag i så fall är en större
              möjlighet till inflytande än man har i Sverige. Det har vi inte
              i Sverige i dag. Vi kan inte säga att vi är världsbäst där. Där
              är faktiskt EU ett steg bättre om man jämför med det nya fördraget
              som förhoppningsvis antas här under hösten.
            </seg>
            <seg n="ebbe0faf">
              Det är inte oviktigt om vi nu ska ha ett EU-parlament att det
              också har ett inflytande. Att EU-parlamentet blir medbeslutande
              i betydligt fler frågor än i dag kan väl inte heller anses vara
              odemokratiskt? Vi väljer faktiskt ledamöterna i allmänna val.
            </seg>
            <seg n="d07ca292">
              Sist men inte minst, herr talman, finns det ändå anledning att
              prata om en av mina viktigaste frågor, nämligen ekonomisk brottslighet.
              Vi vet att denna brottslighet aldrig stannar inom Sveriges gränser.
              Vi vet att denna brottslighet är internationell. Vi har misslyckats
              år ut och år in med att begränsa den ekonomiska brottsligheten.
              Vi vet att det finns randstater som är beredda att ta emot detta.
            </seg>
            <seg n="b0de256e">
              Hade vi fått möjligheten att stoppa de europeiska skatteparadisen,
              som man faktiskt har fått nu? Vi kan inte säga att vi har stoppat
              alla skatteparadis, men vi har fått en ny möjlighet genom det
              förslag till kapitalbeskattning som vi har nått en överenskommelse
              om nu. Hade vi fått det om vi inte hade haft EU? Jag tror att
              vi är ganska överens om att svaret på den frågan är nej.
            </seg>
            <seg n="2290248d">
              Det här är några skäl som jag ville peka på till att det är viktigt
              att vi går vidare med att få just det fördrag som omfattar alla
              de tidigare fördragen och som förenklar de regler som finns inom
              EU.
            </seg>
          </u>
          <note type="speaker" n="38e2ab8b">
            Anf. 153 JOE FRANS (s):
          </note>
          <u who="joe_frans_db88a4" xml:id="i-46fdb3d949b51be6-0" n="bfcd79a2">
            <seg n="3111c521">
              Herr talman! Det är inte sant att EU är ett superstatsbygge.
              Det som är sant är att EU är ett mellanstatligt samarbete.
            </seg>
            <seg n="8e3e4850">
              Det är inte sant att EU kommer att påtvinga oss i Sverige euron.
              Det som är sant är att svenska folket har sagt nej, och det respekteras
              av de andra länderna.
            </seg>
            <seg n="99396755">
              Det är inte sant att vi ska få en ny nationalsång, ny flagga
              eller ny nationaldag. Sanningen är att det redan finns en sång.
              Det finns redan en flagga, och den 9 maj firas redan.
            </seg>
            <seg n="b0bb61cb">
              Herr talman! Det är inte sant att EU är odemokratiskt. Sanningen
              är att fördraget kanske är det mest folkligt genomdiskuterade
              dokumentet i Europas historia. Sanningen är att Europasamarbetet
              är bättre för miljön.
            </seg>
            <seg n="d99a75f1">
              Herr talman! Låt mig tala om en av de områden där det verkligen
              kommer att ske en överflyttning av kompetens. Det är en av de
              områden där det kommer att ske en överflyttning av verklig kompetens
              i och med det här fördraget. Det är inom det rättsliga samarbetet.
              Det kommer att vara ett beslut med kvalificerad majoritet.
            </seg>
            <seg n="1ca2f40d">
              Brottsligheten blir alltmer internationell. Det mesta av narkotikan
              i Sverige har förts in via en nuvarande eller blivande medlemsstat
              i unionen.
            </seg>
            <seg n="da51da5b">
              Svenskarna har blivit alltmer rörliga. Vi vistas utomlands som
              turister och studenter. Vi handlar i affärer utomlands. Vi importerar
              våra bilar från till exempel Tyskland. Många är numera bosatta
              utanför Sverige. Vi blir därmed beroende av att stater kan samarbeta
              och av att det finns enhetliga regler på olika områden. Det behövs
              exempelvis gränsöverskridande insatser för att bekämpa gränsöverskridande
              brott.
            </seg>
            <seg n="c137339f">
              Herr talman! Detta är en fråga om rättssäkerhet. Svenskar som
              hamnar i tvister, blir brottsmisstänkta eller brottsoffer utomlands
              måste kunna lita på att de blir korrekt behandlade. En annan viktig
              aspekt är att det ömsesidiga förtroendet mellan rättstillämpande
              myndigheter som har byggts upp inom unionen behöver regler och
              stöd för att kunna utvecklas ytterligare. Sanningen är att brottsbekämpning
              enligt många är en av de allra viktigaste uppgifterna för unionen.
              Vi måste helt enkelt vara beredda på att fördjupa samarbetet inom
              det området. Det här fördraget ger oss en möjlighet till detta.
              En förutsättning för att vi ska bekämpa den gränsöverskridande
              brottsligheten är framför allt ett fungerande operativt samarbete
              mellan våra polismyndigheter. Jag anser också att principen om
              ömsesidigt erkännande måste genomföras, och ömsesidig rättshjälp
              måste förbättras. Allt detta gör vi till viss del i dag. Vi kommer
              att göra det i framtiden. Men det nya fördraget ger en tydlighet
              och större möjlighet att utvecklas och vara effektiv.
            </seg>
            <seg n="548286cc">
              Om vi till exempel ska komma åt människohandel måste brottsrekvisiten
              vara enhetliga och tillräckligt vidsträckta för att vara effektiva.
            </seg>
            <seg n="0c9d9382">
              Herr talman! Alternativet till att säga nej till det här fördraget
              är Nicefördraget. Det är det som jag tycker att vi ska diskutera.
              Är Nicefördraget bättre än det föreliggande fördraget? Det är
              i och för sig sant att fördraget inte är perfekt. Det finns många
              saker man skulle kunna förändra. Det finns ett och annat som man
              skulle kunna göra mycket bättre. Sanningen är att utvecklingen
              inte kommer att stanna bara för att vi säger nej. Vi kanske till
              och med riskerar att hamna i samma situation som Norge där vi
              tvingas följa efter men ha inget reellt inflytande. Det är konstigt.
              När många andra länder följer efter EU, många andra regioner,
              Ecowas, Economic Community of West African States, Asean, Comesa,
              Sadc och andra tittar på detta samarbete och ser att vi gör samma
              sak, då börjar vi backa in i framtiden genom att säga nej.
            </seg>
            <seg n="83ff1f11">
              Herr talman! Jag tycker att föreliggande fördrag är långt mycket
              bättre än Nicefördraget.
            </seg>
          </u>
          <note type="speaker" n="165b3b63">
            Anf. 154 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-a871597886b40cb4-5" n="131b7665">
            <seg n="7d549720">
              Herr talman! Eftersom det kom upp igen huruvida vi är skyldiga
              att gå med i EMU eller inte, vill jag hänvisa till s. 134 i Konstitution
              för Europa . Där står följande: Rådet ska besluta på rekommendation
              från en kvalificerad majoritet av de rådsmedlemmar som företräder
              medlemsstater som har euron som valuta. När de sedan beslutar
              är man tvungen att gå med i unionen. Nästa steg, som vi också
              talade om tidigare, är huruvida det är möjligt att via växelkurserna
              tacka nej och säga att Sverige inte gillar en växelkurs. Vi vill
              inte har 9:15, vi vill ha 9:27 eller 9:81. Det kan man naturligtvis
              göra inom en mycket liten ram, men det är ingen reell möjlighet.
              Då är man med i tredje steget, och man kan inte i oändlighet bara
              vägra. Då får vi frågan vilken växelkurs vi vill ha.
            </seg>
          </u>
          <note type="speaker" n="a5d3be98">
            Anf. 155 JOE FRANS (s) replik:
          </note>
          <u who="joe_frans_db88a4" xml:id="i-46fdb3d949b51be6-1" n="bfcd79a2">
            <seg n="1720eae3">
              Herr talman! Jag tycker att Björn von der Esch själv har svarat
              på frågan. Vi har möjlighet att avstå genom att avstå från att
              gå med i en växelkurs. Jag tror inte att ett samarbete som bygger
              på demokrati och respekt för varandra kommer att påtvingas något
              som vi bland annat i en folkomröstning har sagt nej till. Jag
              tycker att samarbetet i Europa genom åren har visat, om du tittar
              på hur det har fungerat med undantag för Storbritannien, Irland
              och Danmark, att det finns en stor respekt för varandra. Vi kommer
              inte att påtvingas något som vi inte vill ha.
            </seg>
          </u>
          <note type="speaker" n="0a3acab8">
            Anf. 156 INGER LUNDBERG (s):
          </note>
          <u who="unknown" xml:id="i-f0d1c2e40651edde-2" n="6a810d7a">
            <seg n="8f822a0c">
              Herr talman! Jag vill uppehålla mig vid en av de vardagliga aspekterna
              på EU-medlemskapet, nämligen sammanhållningspolitikens betydelse
              för Bergslagen.
            </seg>
            <seg n="a409caa9">
              Få delar av Sverige har så stort behov av regionalpolitiskt stöd.
              Här finns de bruksorter som på 1970-talet hade ett sjudande liv
              och framgångsrika företag med tusentals anställda. Men den snabba
              produktivitetsutvecklingen och strukturomvandlingen har förändrat
              livet i Bergslagen. Många bergslagskommuner har på några decennier
              förlorat en tredjedel av sin befolkning.
            </seg>
            <seg n="7485fe8e">
              För några årtionden sedan sysselsatte försvarsindustrin i Karlskoga
              runt 10 000 personer. I dag sysselsätter man knappt ett par tusen.
              I Hällefors arbetar inte mer än några hundra anställda vid det
              en gång så omfattande Ovako. I andra kommuner har bruket slagit
              igen.
            </seg>
            <seg n="a68f0247">
              Det finns kraft i många företag i Bergslagen, vare sig det handlar
              om den spännande utvecklingen av delar till vindkraftsindustrin
              i Guldsmedshyttan eller den gedigna yrkesskickligheten bland anställda
              på järnverket i Degerfors. Men den samlade strukturomvandlingen
              har slagit dramatiskt mot kommunal ekonomi. Den påverkar också
              människors livsvillkor. Folkhälsan i Bergslagen avviker dramatiskt
              från tillväxtkommunerna. Utbildningsnivån är ofta låg. Många av
              bruksorternas pojkar blir förlorare i det kunskapsintensiva samhället.
            </seg>
            <seg n="088cc516">
              Det är, mina vänner, i detta Bergslagen som EU:s strukturfonder
              spelar en så viktig roll. Det handlar inte om några små pengar
              från ett sådant program som mål 2. Under tiden den 1 januari 2000
              till oktober 2004 satsade EU 229 miljoner kronor på olika projekt
              i Örebro län, 266 miljoner i Värmlands län, och i Dalarna, Gävleborg
              och Västmanland samlade man ihop mer än 1 ½ miljard. Det är stora
              pengar, och det är viktiga pengar. De har också växlats upp med
              hjälp av regionalpolitiska pengar som hamnar där de behövs bäst.
            </seg>
            <seg n="2cf27437">
              Strukturfonderna har inte kunnat vända utvecklingen i Bergslagen,
              men de har gjort skillnad. Låt mig ge några exempel. Ett av de
              viktigaste är Tåg i Bergslagen. Genom att använda EU-medel kunde
              bergslagskommunerna förbättra infrastrukturen och få i gång en
              fungerande pendlingstrafik som har haft oerhört stor betydelse
              för arbetsmarknaden i de mest utsatta delarna av Bergslagen. I
              Hällefors har nya utbildningar etablerats. Framtidsinriktade satsningar
              görs på måltidsindustri och design.
            </seg>
            <seg n="d78d968e">
              Flera kommuner i Bergslagen samlas kring Bergskraft. Det är en
              satsning på att intressera företag för prospektering och företagande
              runt gruvnäringen.
            </seg>
            <seg n="17c9247a">
              Men satsningar med strukturfondsmedel handlar också om generella
              satsningar för att stötta företagande och boende i Bergslagen.
              Det är med stolthet bergslagskommunerna kan visa att man trots
              en besvärlig kommunalekonomi klarat av att etablera ett nät av
              lärcentrum. De är nödvändiga om företagen ska få den kompetens
              de behöver för att bli kvar på orten. Det är också med stöd av
              mål 2-pengar som bergslagskommunerna i Örebro län orkat med den
              bredbandssatsning som är så viktig för företagen.
            </seg>
            <seg n="ba8c79ed">
              Att ha tillgång till utvecklingspengar är ett livsvillkor för
              Bergslagen. Därför känner många bergslagsbor väldigt stor oro
              för vad som kan komma att hända efter 2007. Jag har, herr talman,
              den allra största respekt för att regeringen vill sätta en gräns
              för det svenska bidraget till EU:s budget. Sverige visar redan
              i dag genom sin nettoinsats en solidaritet som överskuggar de
              flestas inom EU, och det finns en gräns för vad svenska skattebetalare
              är beredda att acceptera.
            </seg>
            <seg n="9eab56b0">
              Vi får aldrig tappa bort vad strukturfonderna betyder för kommuner
              som de i Bergslagen. Pengarna är nödvändiga.
            </seg>
            <seg n="fd1bc04b">
              Det handlar inte bara om kronor och ören utan också om ett nytt
              sätt att arbeta med utvecklingsfrågor. Strukturfonderna har lett
              till att man bortser från kommun- och länsgränser. Man bygger
              nätverk och tar till sig ny kunskap också från regioner i andra
              EU-länder. Det vill inte kommunerna i Bergslagen förlora.
            </seg>
            <seg n="2ba39511">
              Jag vill vädja till regeringen att slåss för att Sverige och
              Bergslagen får del av strukturfondsmedel också från 2007. Också
              ur ett europeiskt perspektiv är omställningarna i Bergslagen så
              dramatiska att de motiverar ett fortsatt kraftfullt stöd.
            </seg>
            <seg n="aacff978">
              Jag tror också att det är viktigt att vanliga människor här i
              Sverige i vardagen kan se effekter av EU-medlemskapet. Vi ska
              bidra till Europas utveckling. Men vi kräver respekt från EU för
              att vi också behöver stöd för utveckling och förnyelse i Sverige.
            </seg>
          </u>
          <note type="speaker" n="55385350">
            Anf. 157 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-a871597886b40cb4-6" n="131b7665">
            <seg n="3f89ba75">
              Herr talman! Jag har en fundering efter att ha hört det intressanta
              inlägget. Den här debatten har betecknats som en av de viktigaste
              inför vårt beslut om konstitutionen. Vi är fem eller sex kvar
              i kammaren vi har varit några fler de sista timmarna, kanske tio.
              Är inte detta ett memento för alla dem som säger att riksdagen
              är mer representativ för folket i den här frågan än folket självt?
            </seg>
            <seg n="4366a2b0">
              Med andra ord: Finns det inte anledning att ändå ha en folkomröstning
              och tänka igenom en gång till vad det innebär? Hur väl informerade
              och insatta är vi här i riksdagen i förhållande till folket?
            </seg>
          </u>
          <note type="speaker" n="50eda196">
            Anf. 158 INGER LUNDBERG (s) replik:
          </note>
          <u who="unknown" xml:id="i-dff8f91f0552b8fa-0" n="6a810d7a">
            <seg n="a490f032">
              Herr talman! Jag har lyssnat på debatten i dag, och jag tycker
              att det har varit en väldigt fin och engagerad debatt. Vi började
              med en partiledardebatt, då vi sannerligen inte satt inför en
              tom kammare utan hade ett stort deltagande av riksdagens ledamöter.
              Vi har sedan haft en intensiv debatt på eftermiddagen. Visst har
              vi den traditionen i den här typen av efterdebatter att det inte
              är några våldsamma mängder ledamöter här.
            </seg>
            <seg n="e6ce4175">
              Jag har varit imponerad av att lyssna på kunskapen hos kollegerna.
              När jag lyssnade på Hillevi Larsson i dag tänkte jag: Wow ! Här
              finns kompetensen. Här finns verkligen viljan att gå på djupet
              i frågorna om konstitutionen.
            </seg>
            <seg n="b5f9b354">
              Sedan har vi haft några utfrågningar: Kan ledamöterna A och Ö
              svara på den och den frågan? Det kommer vi att kunna den dag då
              konstitutionen ligger på vårt bord. Vi ska tröska igenom den och
              jobba med den i utskottet.
            </seg>
            <seg n="964e3b78">
              Jag känner förtroende för den här riksdagen, Björn von der Esch,
              och jag tycker att det har varit en riktigt fin debatt i dag.
            </seg>
          </u>
          <note n="f6aaa2de">
            Överläggningen var härmed avslutad.
          </note>
          <note n="59ac356d">
            3 § Bordläggning
          </note>
          <note n="230a6c5b">
            Anmäldes och bordlades
          </note>
          <note n="9fdf34ec">
            4 § Anmälan om interpellationer
          </note>
          <note n="f93403fd">
            Anmäldes att följande interpellationer framställts
          </note>
          <note n="a739a43c">
            den 28 april
          </note>
          <note n="1f6e0b63">
            Lars Tysklind
          </note>
          <note n="bba3bc60">
            Else-Marie Lindgren
          </note>
          <note n="0752f8f8">
            den 29 april
          </note>
          <note n="829a1e99">
            Birgitta Carlsson
          </note>
          <note n="9356fbb1">
            Alice Åström
          </note>
          <note n="41d3838d">
            Kaj Nordquist
          </note>
          <note n="ff94a260">
            Interpellationerna redovisas i bilaga som fogats till riksdagens
            snabbprotokoll tisdagen den 10 maj.
          </note>
          <note n="75de015e">
            5 § Anmälan om frågor för skriftliga svar
          </note>
          <note n="655f0573">
            Anmäldes att följande frågor för skriftliga svar framställts
          </note>
          <note n="0752f8f8">
            den 29 april
          </note>
          <note n="85784b6c">
            Göran Norlander
          </note>
          <note n="b6794b51">
            Carl-Erik Skårman
          </note>
          <note n="6e2ff3e6">
            Lars Ångström
          </note>
          <note n="33ab9323">
            Lars Gustafsson
          </note>
          <note n="730bcf2f">
            Ulf Sjösten
          </note>
          <note n="9356fbb1">
            Alice Åström
          </note>
          <note n="b6794b51">
            Carl-Erik Skårman
          </note>
          <note n="6e2ff3e6">
            Lars Ångström
          </note>
          <note n="10bb2ee8">
            Ingegerd Saarinen
          </note>
          <note n="4560db70">
            Lars-Ivar Ericson
          </note>
          <note n="730bcf2f">
            Ulf Sjösten
          </note>
          <note n="6e2ff3e6">
            Lars Ångström
          </note>
          <note n="730bcf2f">
            Ulf Sjösten
          </note>
          <note n="6e2ff3e6">
            Lars Ångström
          </note>
          <note n="b6794b51">
            Carl-Erik Skårman
          </note>
          <note n="515f5f8f">
            Ulla Hoffmann
          </note>
          <note n="f5be46a0">
            Krister Örnfjäder
          </note>
          <note n="520aa0dd">
            Martin Andreasson
          </note>
          <note n="09e50cf8">
            Birgitta Ohlsson
          </note>
          <note n="fac66095">
            Jeppe Johnsson
          </note>
          <u who="unknown" xml:id="i-0a15e1cb9e36d5a1-0" n="6a810d7a">
            <seg n="1f7c46bc">
              Torkild Strandberg
            </seg>
          </u>
          <note n="a2cf92c1">
            Frågorna redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note n="f0842cfb">
            6 § Kammaren åtskildes kl. 14.54.
          </note>
          <note n="1118c8c3">
            Förhandlingarna leddes
          </note>
          <note n="d54e787b">
            /Monica Gustafson
          </note>
        </div>
      </body>
    </text>
  </TEI>
</teiCorpus>
