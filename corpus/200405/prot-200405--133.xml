<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--133</head>
          <docDate when="2004-06-03">2004-06-03</docDate>
        </div>
      </front>
      <body>
        <div>
          <note n="1e819c62">
            ﻿
          </note>
          <note n="cc7789fa">
            Riksdagens protokoll
          </note>
          <note n="2bec36fb">
            2004/05:133
          </note>
          <note type="date" n="828cc651">
            Fredagen den 3 juni
          </note>
          <note n="676f22bf">
            Kl. 09:00 - 14:34
          </note>
          <note n="c1dda311">
            1 § Anmälan om ändrad partibeteckning
          </note>
          <note n="7e0e0b38">
            Från Karin Svensson Smith hade inkommit följande skivelse:
          </note>
          <note n="702f6150">
            Härmed vill jag meddela att jag inte längre tillhör Vänsterpartiets
            riksdagsgrupp. Jag avsäger mig platsen som ersättare i miljö-
            och jordbruksutskottet.
          </note>
          <note n="9a474750">
            Karin Svensson Smith
          </note>
          <note n="68a04365">
            Skrivelsen lades till handlingarna.
          </note>
          <note n="443302cf">
            2 § Avsägelse
          </note>
          <note n="c2f54da9">
            Talmannen meddelade att Karin Svensson Smith (-) avsagt sig uppdraget
            som suppleant i miljö- och jordbruksutskottet.
          </note>
          <note n="a473c1a3">
            Kammaren biföll denna avsägelse.
          </note>
          <note n="f8954eff">
            3 § Ledighet
          </note>
          <note n="4da960a3">
            Talmannen meddelade att Helena Frisk (s) ansökt om föräldraledighet
            under tiden den 18 juli 20055 mars 2006.
          </note>
          <note n="06cea054">
            Kammaren biföll denna ansökan.
          </note>
          <note n="4950cc32">
            Talmannen anmälde att Ameer Sachet (s) skulle tjänstgöra som
            ersättare för Helena Frisk.
          </note>
          <note n="bfc99858">
            Talmannen meddelade att Johan Linander (c) ansökt om föräldraledighet
            under tiden den 17 oktober23 december.
          </note>
          <note n="06cea054">
            Kammaren biföll denna ansökan.
          </note>
          <note n="a6e6023b">
            Talmannen anmälde att Stina Larsson (c) skulle tjänstgöra som
            ersättare för Johan Linander.
          </note>
          <note n="8da34428">
            4 § Anmälan om kompletteringsval till justitieutskottet och bostadsutskottet
          </note>
          <note n="118cd39c">
            Talmannen meddelade att Socialdemokraternas riksdagsgrupp anmält
            Ameer Sachet som suppleant i justitieutskottet och bostadsutskottet
            under Helena Frisks föräldraledighet.
          </note>
          <note n="68196cc1">
            Talmannen förklarade vald under tiden den 18 juli 20055 mars
            2006 till
          </note>
          <note n="e39635b3">
            suppleant i justitieutskottet
          </note>
          <note n="92a53927">
            suppleant i bostadsutskottet
          </note>
          <note n="33242b0c">
            5 § Anmälan om fördröjda svar på interpellationer
          </note>
          <note n="8e64e7ed">
            Till riksdagen hade inkommit följande skrivelser:
          </note>
          <note n="dd119cd6">
            Interpellation 2004/05:615
          </note>
          <note n="b2fbb620">
            Interpellation 2004/05:615 av Magdalena Andersson (m) om kvinnligt
            företagande
          </note>
          <note n="5eff8efa">
            Interpellationen kommer att besvaras den 8 juni 2005.
          </note>
          <note n="0fe4e1c5">
            Skälet till dröjsmålet är tjänsteresor.
          </note>
          <note n="dfbd2a77">
            Fredrik Ahlén
          </note>
          <note n="5c2364e5">
            Interpellation 2004/05:616
          </note>
          <note n="5ba135f7">
            Interpellation 2004/05:616 av Stefan Hagfeldt (m) om fastighetsskatten
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="b0e5c5fb">
            Skälet till dröjsmålet är hög arbetsbelastning.
          </note>
          <note n="91f729a5">
            Lilian Wiklund
          </note>
          <note n="3e25f7a7">
            Interpellation 2004/05:621
          </note>
          <note n="2d243ffa">
            Interpellation 2004/05:621 av Torsten Lindström om lärarnas status
          </note>
          <note n="882e0cc4">
            Interpellationen kommer att besvaras onsdagen den 8 juni.
          </note>
          <note n="0fe4e1c5">
            Skälet till dröjsmålet är tjänsteresor.
          </note>
          <note n="f42f837d">
            Ibrahim Baylan
          </note>
          <note n="1ec6ed4e">
            Interpellation 2004/05:622
          </note>
          <note n="23d42e52">
            Interpellation 2004/05:622 av Torsten Lindström om VFU-lärares
            villkor
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="7fadd73d">
            Skälet till dröjsmålet är arbetsbelastning.
          </note>
          <note n="2c2dc7f3">
            Leif Pagrotsky
          </note>
          <note n="d67aa621">
            Interpellation 2004/05:630
          </note>
          <note n="6a2dfe10">
            Interpellation 2004/05:630 av Birgitta Ohlsson (fp) om demokratimålet
            i svensk biståndspolitik
          </note>
          <note n="b0ace031">
            Interpellationen kommer att besvaras fredagen den 10 juni 2005.
          </note>
          <note n="2f67896f">
            Skälet till dröjsmålet är resor.
          </note>
          <note n="653bbdc4">
            Per Thöresson
          </note>
          <note n="108acd5a">
            Interpellation 2004/05:632
          </note>
          <note n="4375bbf1">
            Interpellation 2004/05:632 av Inger René (m) om fastighetsskatten
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="b0e5c5fb">
            Skälet till dröjsmålet är hög arbetsbelastning.
          </note>
          <note n="91f729a5">
            Lilian Wiklund
          </note>
          <note n="81359602">
            Interpellation 2004/05:633
          </note>
          <note n="9e757f8f">
            Interpellation 2004/05:633 av Inger René (m) om förutsättningar
            för kvinnors företagande
          </note>
          <note n="5eff8efa">
            Interpellationen kommer att besvaras den 8 juni 2005.
          </note>
          <note n="0fe4e1c5">
            Skälet till dröjsmålet är tjänsteresor.
          </note>
          <note n="dfbd2a77">
            Fredrik Ahlén
          </note>
          <note n="7ba0c32b">
            Interpellation 2004/05:637
          </note>
          <note n="b76ef8f5">
            Interpellation 2004/05:637 av Ulf Nilsson om specialdestinerade
            resurser till skolan
          </note>
          <note n="882e0cc4">
            Interpellationen kommer att besvaras onsdagen den 8 juni.
          </note>
          <note n="0fe4e1c5">
            Skälet till dröjsmålet är tjänsteresor.
          </note>
          <note n="f42f837d">
            Ibrahim Baylan
          </note>
          <note n="18c8864a">
            Interpellation 2004/05:642
          </note>
          <note n="c7c2eaa0">
            Interpellation 2004/05:642 av Liselott Hagberg om läroplanens
            mål om nationella minoriteter
          </note>
          <note n="882e0cc4">
            Interpellationen kommer att besvaras onsdagen den 8 juni.
          </note>
          <note n="0fe4e1c5">
            Skälet till dröjsmålet är tjänsteresor.
          </note>
          <note n="f42f837d">
            Ibrahim Baylan
          </note>
          <note n="90e166a0">
            Interpellation 2004/05:648
          </note>
          <note n="65fa07fd">
            Interpellation 2004/05:648 av Maria Larsson (kd) om regeringens
            stöd till Roks
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="8af28404">
            Skälet till dröjsmålet är sedan tidigare inbokade engagemang.
          </note>
          <note n="6424c3c2">
            Erna Zelmin
          </note>
          <note n="5e65afd2">
            Interpellation 2004/05:655
          </note>
          <note n="899d540e">
            Interpellation 2004/05:655 av Martin Andreasson (fp) om transsexuellas
            situation
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="8af28404">
            Skälet till dröjsmålet är sedan tidigare inbokade engagemang.
          </note>
          <note n="6424c3c2">
            Erna Zelmin
          </note>
          <note n="9389c488">
            Interpellation 2004/05:657
          </note>
          <note n="b88034f9">
            Interpellation 2004/05:657 av Kerstin Lundgren (c) om diskriminering
            i arbetslivet på grund av ålder
          </note>
          <note n="5eff8efa">
            Interpellationen kommer att besvaras den 8 juni 2005.
          </note>
          <note n="0fe4e1c5">
            Skälet till dröjsmålet är tjänsteresor.
          </note>
          <note n="e38a6437">
            Dag Ekman
          </note>
          <note n="a20125f8">
            Interpellation 2004/05:658
          </note>
          <note n="4ebcf6a5">
            Interpellation 2004/05:658 av Axel Darvik om europeiskt forskningsuniversitet
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="7fadd73d">
            Skälet till dröjsmålet är arbetsbelastning.
          </note>
          <note n="2c2dc7f3">
            Leif Pagrotsky
          </note>
          <note n="85c79212">
            Interpellation 2004/05:663
          </note>
          <note n="a4eb2fa9">
            Interpellation 2004/05:663 av Gabriel Romanus om starka forskningsmiljöer
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="7fadd73d">
            Skälet till dröjsmålet är arbetsbelastning.
          </note>
          <note n="2c2dc7f3">
            Leif Pagrotsky
          </note>
          <note n="340699c7">
            Interpellation 2004/05:664
          </note>
          <note n="b201cba2">
            Interpellation 2004/05:664 av Gunnar Andrén (fp) om kapitalavkastningen
            av bostäder
          </note>
          <note n="ecaea5f5">
            Interpellationen kommer att besvaras onsdagen den 8 juni 2005.
          </note>
          <note n="b0e5c5fb">
            Skälet till dröjsmålet är hög arbetsbelastning.
          </note>
          <note n="91f729a5">
            Lilian Wiklund
          </note>
          <note n="269d7f89">
            6 § Assisterad befruktning och föräldraskap
          </note>
          <note n="7634f7dd">
            Föredrogs
          </note>
          <note type="speaker" n="2f61f2eb">
            Anf. 1 MARIA HASSAN (s):
          </note>
          <note n="317be666">
            Herr talman! I lagutskottets betänkande LU25 som ska debatteras
            i dag behandlar utskottet regeringens proposition Assisterad befruktning
            och föräldraskap . Propositionen bygger på en överenskommelse
            mellan den socialdemokratiska regeringen, Vänsterpartiet och Miljöpartiet.
          </note>
          <u who="maria_hassan_33bd56" xml:id="i-cc38431f59e12fa9-0" n="0367fb50">
            <seg n="192186a9">
              De människor som längtar efter att föda barn men har drabbats
              av ofrivillig barnlöshet får hjälp i enlighet med lagen från 1984
              om insemination och lagen från 1988 om befruktning utanför kroppen.
              I dag får en insemination med sperma eller befruktning utanför
              kroppen utföras endast om en kvinna är gift eller är sambo med
              en man. Det krävs skriftligt samtycke av mannen, och behandlingen
              får utföras endast vid offentligt finansierade sjukhus. Ett barn
              som har kommit till genom assisterad befruktning har rätt att,
              om det har uppnått tillräcklig mognad, få kunskap om sitt biologiska
              ursprung.
            </seg>
            <seg n="17aee94f">
              Både regeringen och majoriteten i lagutskottet anser det diskriminerande
              att lesbiska par inte har tillgång till behandlingar enligt 1984
              och 1988 års lagar. Regeringen föreslår lagändringar som ger även
              de lesbiska par som lever i registrerat partnerskap och samboförhållanden
              samma behandlingar som heterosexuella par, gifta eller sambo.
              Föräldraskapet ska fastställas genom dom eller bekräftelse. Lagen
              föreslås träda i kraft den 1 juli 2005.
            </seg>
            <seg n="49cef465">
              En spännande debatt väntar oss. Jag lämnar över ärendet till
              debattörerna.
            </seg>
          </u>
          <note n="13da907c">
            I betänkandet finns en reservation från Moderaterna och två reservationer
            från Folkpartiet samt yrkanden från Kristdemokraterna och Vänsterpartiet.
          </note>
          <note type="speaker" n="a1e1d820">
            Anf. 2 MARTIN ANDREASSON (fp):
          </note>
          <u who="martin_andreasson_f03825" xml:id="i-b47ab1ddb0c67842-0" n="45a1d8b2">
            <seg n="e44dbc43">
              Herr talman! Ärade kolleger och ärade åhörare som lyssnar på
              denna debatt! Det här är en glädjens dag för Sveriges barn, för
              Sveriges föräldrar och för Sveriges familjer. Genom den lagändring
              som riksdagen nu ska ta ställning till kommer vi att ta vårt ansvar
              som lagstiftare för att också på det område som vi behandlar i
              dag se till att barn får en så bra start i livet som möjligt och
              får möjlighet att komma till världen under så trygga förhållanden
              som möjligt, oavsett om barnen har föräldrar av ena eller andra
              sexuella läggningen.
            </seg>
            <seg n="a2142131">
              Innan jag kommer in på de skäl som vi från Folkpartiet liberalerna
              vill presentera vill jag passa på att välkomna att det faktiskt
              är en stor enighet i principfrågorna i denna debatt. Vi ser att
              partier tillhörande såväl den liberala idétraditionen som den
              konservativa idétraditionen och den socialistiska idétraditionen
              från sina olika utgångspunkter kan se att det här handlar om att
              trygga barnens möjlighet till en bra början på livet.
            </seg>
            <seg n="84ca3691">
              Det är ju så, herr talman, att barn kommer till världen under
              olika omständigheter. Familjer ser olika ut. Kärnfamiljen där
              den biologiska mamman och den biologiska pappan tillsammans uppfostrar
              sina biologiska barn är den traditionellt dominerande men långtifrån
              enda familjeformen. Kvinnor som lever med kvinnor har i alla tider
              uppfostrat, vårdat och gett omsorg till barn. Det vi nu ska ta
              ställning till är ifall barn till samkönade par ska ges en likvärdig
              behandling i lagstiftningen som barn till heterosexuella.
            </seg>
            <seg n="daaf839f">
              Den här lagstiftningen om assisterad befruktning rör på så sätt
              vid två områden som båda är grundläggande.
            </seg>
            <seg n="1cc5fa94">
              Det ena handlar om att se till att trygga barnens möjligheter
              till en god uppväxt. Vi har en intensiv debatt om barns uppväxtvillkor
              och om vilka regler som ska gälla vid vårdnad och hur man på olika
              sätt ska trygga barnens uppväxtförhållanden både i de traditionella
              familjebildningarna och när man lever på annat sätt.
            </seg>
            <seg n="a3e05b82">
              Det andra handlar om synen på relationer, synen på familjebildningar
              och synen på om sexuell läggning är en relevant faktor, om människors
              sexuella läggning är någonting som gör att lagstiftningen ska
              sortera människor i olika fack och olika former av lagstiftning.
            </seg>
            <seg n="b030ce93">
              I princip tar denna lagstiftning ett steg i riktning mot fullständigt
              likställande av alla människor oavsett sexuell läggning. Vi välkomnar
              detta. Vi tycker att det är beklagligt att man inte nådde hela
              vägen fram. Det kommer jag att återkomma till.
            </seg>
            <seg n="2cdc6518">
              Den här lagstiftningen diskuteras ibland som om det handlar om
              att konstruera nya familjebildningar, som om det handlar om att
              staten aktivt skulle uppfinna familjer barnfamiljer som annars
              inte finns.
            </seg>
            <seg n="5c15032b">
              För mig, och oss i Folkpartiet, är det en märklig syn. Det är
              ett synsätt som närmast är nedvärderande mot alla de samkönade
              familjer som i dag finns i vårt land och i alla andra länder och
              ger barnen en kärleksfull uppväxt.
            </seg>
            <seg n="e66438bb">
              Oavsett vad lagstiftningen säger kommer det att finnas barn som
              kommer till världen genom assisterad befruktning av en kvinna
              som lever ihop med en annan kvinna. Det sker i dag över hela landet.
              Det sker också genom att svenska kvinnor söker sig utomlands på
              grund av att den svenska lagstiftningen osynliggör dem och deras
              relationer.
            </seg>
            <seg n="bc1ad73f">
              Bara för att en företeelse finns måste man naturligtvis inte
              automatiskt likställa den med andra. Olika familjebildningar skulle
              ju kunna vara bättre eller sämre på att ge barnen goda uppväxtförhållanden.
              Om det vore så att en uppväxt i en homosexuell familj faktiskt
              ger barnen en sämre start i livet vore det naturligtvis något
              som vi lagstiftare hade att ta hänsyn till.
            </seg>
            <seg n="d8c0a551">
              Sanningen är ju att all forskning, all mänsklig erfarenhet, visar
              att det inte finns någon skillnad på föräldrars möjlighet att
              ge barnen en trygg och kärleksfull uppväxt beroende på sexuell
              läggning. Det är egentligen ganska självklart.
            </seg>
            <seg n="e1560e37">
              Det är inte i den sexuella läggningen som de goda föräldraegenskaperna
              sitter utan i den vuxnes förmåga att vara ett stöd och en trygghet,
              att ge barnet bekräftelse, att våga sätta gränser för barnet när
              det behövs och finnas där under barnets uppväxt. Den förmågan,
              herr talman, sitter inte i den sexuella läggningen.
            </seg>
            <seg n="3e082bae">
              Ett argument som dyker upp ibland är barnkonventionen som har
              undertecknats av så gott som alla länder på jorden, inklusive
              ett stort antal länder som redan har den lagstiftning som vi i
              dag ska ta ställning till.
            </seg>
            <seg n="5f46a8f9">
              En del motståndare argumenterar som om denna lagstiftning på
              något sätt skulle stå i strid med FN:s barnkonvention, närmare
              bestämt rätten till sitt biologiska ursprung. Jag är mycket förvånad
              över det argumentet som tyvärr dyker upp alldeles för ofta. I
              själva verket är det ju tvärtom.
            </seg>
            <seg n="013c680f">
              De barn som i dag kommer till världen i samkönade familjer där
              föräldrar, på grund av den nuvarande svenska lagstiftningen, söker
              sig utomlands kommer till genom assisterad befruktning i länder
              där man inte i efterhand har möjlighet att få reda på namnet på
              den som har donerat spermierna. Sverige är, om inte unikt, så
              nära nog unikt med att ha en lagstiftning som tydligt slår fast
              barnets rätt att, om det har kommit till världen genom assisterad
              befruktning, få reda på sitt biologiska ursprung om barnet självt
              så önskar när det har nått mogen ålder.
            </seg>
            <seg n="b9ce58c1">
              Genom att öppna den svenska lagstiftningen också för barn i samkönade
              familjer tryggar man dessa barns möjlighet att få vetskap om sitt
              biologiska ursprung, om de så önskar.
            </seg>
            <seg n="eeee3713">
              Herr talman! Det är, som sagt, lite beklagligt att den lagstiftning
              vi nu ska ta ställning till inte fullt ut jämställer människor
              oavsett sexuell läggning. Det är trist att regeringen samtidigt
              som den avskaffar förbudet mot assisterad befruktning inför nya
              och onödiga regler som särbehandlar lesbiska. Det gäller reglerna
              om föräldraskap.
            </seg>
            <seg n="92459388">
              Dagens regler för assisterad befruktning innebär att en gift
              kvinnas man automatiskt erkänns som barnets andra förälder, även
              vid assisterad befruktning med donerade spermier, förutsatt att
              han samtyckt till den assisterade befruktningen i förväg. Den
              människa som tillsammans med barnets biologiska mor ska ta ansvar
              under barnets uppväxt erkänns alltså.
            </seg>
            <seg n="9a011e70">
              Reglerna för samkönade familjer är däremot tvärtom. En lesbisk
              eller bisexuell mammas registrerade partner föreslås göra bekräftelse
              två gånger, dels samtycka i förväg, dels bekräfta föräldraskapet
              efteråt.
            </seg>
            <seg n="8fe028d1">
              Det blir bara en onödig krångelparagraf för samkönade familjer.
              Den hade lika gärna kunnat strykas. Regeringen anser tydligen
              att medmammor i samkönade familjer extra mycket måste bevisa att
              de vill ta sitt föräldraansvar, jämfört med makar i heterosexuella
              familjer.
            </seg>
            <seg n="6f690605">
              Det är beklagligt, därför yrkar jag bifall till reservation 2
              från Folkpartiet där vi begär en lagändring på denna punkt.
            </seg>
            <seg n="7ff13c70">
              Trots allt, den 3 juni kom att bli en glädjens dag när en efterlängtad
              reform förhoppningsvis röstas igenom.
            </seg>
            <seg n="8f8a19cb">
              Det är synd att Socialdemokraterna, Vänsterpartiet och Miljöpartiet
              missade chansen till en helt jämlik lagstiftning. Jag hoppas därför
              att ett utredningsarbete så snart som möjligt kommer i gång också
              på de punkter som återstår.
            </seg>
          </u>
          <note n="131ce38e">
            I detta anförande instämde Jan Ertsborn och Mia Franzén (båda
            fp).
          </note>
          <note type="speaker" n="c79e5c07">
            Anf. 3 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-ae7977325de54f08-0" n="12e066b5">
            <seg n="3530ed85">
              Herr talman, ledamöter och åhörare via tv! Om jag inte hörde
              fel tror jag att det uppgavs lite felaktigt vem som hade reserverat
              sig i det här betänkandet. Kristdemokraterna har reserverat sig
              tillsammans med Folkpartiet.
            </seg>
            <seg n="42a288e3">
              Vi kristdemokrater har en helt diametralt motsatt uppfattning
              mot den som Martin Andreasson från Folkpartiet redovisade.
            </seg>
            <seg n="500c29bc">
              Jag vill börja med att säga välkommen till justitieminister Thomas
              Bodström. Det är väldigt roligt att ha dig här i den här debatten.
            </seg>
            <seg n="1aafe492">
              Som rubrik på mitt anförande, herr talman, har jag valt uppmaningen:
              Lagstifta inte bort pappa!
            </seg>
            <seg n="0f443531">
              Även om inte undrens tid är förbi tyder ändå det mesta på att
              riksdagen i eftermiddag kommer att fatta ett beslut som lagstiftar
              bort pappa. Det blir effekten av att lagutskottet föreslår att
              riksdagen antar regeringens förslag i propositionen Assisterad
              befruktning där lesbiska kvinnor ges rätt till insemination. Vissa
              barn kommer då att diskrimineras genom att berövas rätten att
              få växa upp med sin pappa.
            </seg>
            <seg n="faac8a9f">
              Förslaget är otillräckligt utrett och har som utgångspunkt vuxnas
              rätt till föräldraskap och inte primärt barnets bästa. Det hävdar
              en stor del av remissinstanserna, som vill avslå förslaget. Även
              vi kristdemokrater vill avslå förslaget, och därför passar jag
              redan nu på att yrka bifall till reservation 1.
            </seg>
            <seg n="c2365611">
              Sverige har ratificerat FN:s konvention om barnets rättigheter.
              I den inledande delen av konventionen artikel 3, del 1 slås fast
              att vid alla åtgärder som rör barn, vare sig de vidtas av offentliga
              eller privata sociala välfärdsinstitutioner, domstolar, administrativa
              myndigheter eller lagstiftande organ, skall barnets bästa komma
              i främsta rummet.
            </seg>
            <seg n="cfbc507d">
              Barnets bästa i främsta rummet, var det ja. Men vad gör justitieministern?
              Jo, han kör över barnperspektivet för att sedan köra fast på temat
              vuxna människors lika rättigheter. Justitieminister Thomas Bodström
              måste därför svara på frågan: På vilket sätt är det av hänsyn
              till barnets bästa som man berövar barnet möjligheten att växa
              upp med sin pappa?
            </seg>
            <seg n="63a67780">
              Herr talman! I frågan om lesbiska par ska få rätt till insemination
              gör regeringen inga överväganden när det gäller barnets bästa,
              och FN:s barnkonvention nämns över huvud taget inte. Det är remarkabelt.
            </seg>
            <seg n="04de53cb">
              Jag lät från Regeringskansliet i förrgår beställa hem en sammanställning
              av remissyttrandena över betänkandet Barn i homosexuella familjer
              , SOU 2001:10, vilket ligger till grund för regeringens förslag.
              Kan verkligen justitieministern ha tagit del av alla remissyttranden?
            </seg>
            <seg n="7e0afa3c">
              Man häpnar över regeringens nonchalanta beredning av det här
              ärendet, att man över huvud taget inte lyssnar till alla kritiska
              remissinstanser som till exempel Socialstyrelsen, Barnombudsmannen,
              Riksförbundet Barnens rätt i samhället, Bris, Svenska Läkaresällskapet,
              Familjerättssocionomernas förening, Riksdagens ombudsmän, JO,
              Hovrätten över Skåne och Blekinge, Kammarrätten i Göteborg, Umeå
              tingsrätt, Riksskatteverket, Länsstyrelsen i Norrbottens län,
              Uppsala universitet och Lunds universitet.
            </seg>
            <seg n="243ba211">
              Visst finns det en del positiva remissyttranden. Men varför inte,
              justitieministern, lyfta fram den så kallade försiktighetsprincipen
              eftersom remissutfallet var så splittrat, för att använda regeringens
              egna ord, och när det nu inte ens finns tillräcklig forskning
              att luta sig mot?
            </seg>
            <seg n="e5956861">
              Regeringen anför i propositionen: När inseminationslagen infördes
              alltså 1984 gjordes bedömningen att lagen inte borde omfatta lesbiska
              par. Som skäl angavs att det inte fanns tillräcklig forskning
              om situationen för barn som kommer till genom insemination. Där
              fick försiktighetsprincipen råda.
            </seg>
            <seg n="82f430e3">
              Nu har man slängt denna princip överbord genom att skriva: Den
              forskning som kommittén presenterar om barn som kommit till genom
              givarinsemination är i och för sig begränsad, och lyssna nu noga
              på fortsättningen och kommittén lägger inte fram någon forskning
              som särskilt tar sikte på barn som kommit till genom befruktning
              utanför kroppen. Forskningsläget är alltså i stort sett oförändrat.
            </seg>
            <seg n="b53df359">
              Det är då inte konstigt att den tunga remissinstansen Socialstyrelsens
              kritik är smått dräpande. Socialstyrelsen menar att kommittén
              drar generaliserande slutsatser av forskningsunderlaget trots
              att kommittén vet att detta inte är representativt. Socialstyrelsen,
              och Svenska Läkaresällskapet är inne på samma spår, hävdar att
              det skulle kunna innebära en belastning för ett barn att växa
              upp i en lesbisk familjebildning och att samhället därför i dessa
              fall inte aktivt bör bidra till att barn kommer till.
            </seg>
            <seg n="3cff80de">
              Hovrätten över Skåne och Blekinge är också skarp i kritiken.
              Hovrätten anser det oklart hur man vid insemination ska anlägga
              det i direktiven anbefallda barnperspektivet. Vid insemination
              är utgångspunkten att samhället ställer ett förfarande till förfogande
              genom vilket barn skapas. Hela institutet insemination tycks därmed
              vila på ett föräldraperspektiv genom att det tillgodoser önskemål
              om biologiskt barn samtidigt som den biologiske fadern kan trollas
              bort. Hovrätten menar också att det är ett stort steg etiskt sett
              att utvidga möjligheten till kvinnor som lever i en relation där
              barn inte kan alstras. Öppnas denna möjlighet är det också svårt
              att motivera varför ensamstående kvinnor ska vägras insemination.
            </seg>
            <seg n="259e1c14">
              Så långt Hovrätten över Skåne och Blekinge.
            </seg>
            <seg n="46ecc70b">
              Även Familjerättssocionomernas Riksförening är mycket kritisk.
              Man skriver: I detta förslag förefaller större hänsyn ha tagits
              till de vuxnas behov än till vad som är bäst för barnet. Det är
              ingen rättighet för vuxna att få barn.
            </seg>
            <seg n="4988e3c0">
              Reglerna kring insemination är redan idag ibland problematiska,
              och med den utformning det nu aktuella förslaget fått, skulle
              de juridiska och praktiska konsekvenserna för barnet kunna bli
              mycket negativa.
            </seg>
            <seg n="97e085a0">
              Förslaget framstår varken som tillräckligt utrett eller genomtänkt.
            </seg>
            <seg n="803fc111">
              Så avslutar Familjerättssocionomernas Riksförening sitt remissvar.
            </seg>
            <seg n="e3aa4133">
              Herr talman! Det finns mycket mer att ta upp när det gäller de
              kritiska rösterna mot förslaget, men de jag här citerat borde
              räcka för att riksdagen med hänvisning till tidigare nämnda försiktighetsprincip
              skulle avslå det förslag som nu berövar barnet dess far.
            </seg>
            <seg n="e68edb43">
              Det är ingen tvekan om att ett framgångsrikt lobbyarbete från
              homosexuellas organisationer har banat väg för lagförslaget. Det
              är märkligt att alla andra partier utom Kristdemokraterna väljer
              att bortse från den tunga remisskritiken och i stället har lagt
              sig platt inför den relativt lilla lobbygruppen. De borde förklara
              hur de kan stödja en proposition där barnperspektivet inte övervägs
              och där FN:s barnkonvention inte nämns.
            </seg>
            <seg n="71333c1d">
              Om det här förslaget antas ger det signaler om en helt ny inställning
              från samhället i familjefrågor, nämligen den att ett barn inte
              behöver någon pappa. Det kan på sikt bli äventyrligt eftersom
              beprövad erfarenhet visar att frånvaron av en pappa under uppväxten
              ej sällan medför negativa effekter för den unge.
            </seg>
            <seg n="84711249">
              Redan i en riksdagsdebatt i februari med motioner från allmänna
              motionstiden i höstas där bland annat yrkandet om lesbiska kvinnors
              rätt till insemination fanns med framgick att inga partier utom
              Kristdemokraterna ser några bekymmer med att lagen för vissa barn
              exkluderar pappan. Vuxnas så kallade rättigheter fick gå före
              hänsynen till barnets bästa.
            </seg>
            <seg n="742186a4">
              Att vuxna människor vill ha barn är fullt naturligt. De flesta
              som bildar familj får barn. Men vissa får inte det. Oavsett längtan
              efter barn finns det ingen rättighet för någon att få eller som
              det ofta numera heter i vår materiella värld: skaffa sig barn.
              Däremot är det den naturligaste rättigheten i världen för ett
              litet barn att få växa upp med båda sina föräldrar, med sin mamma
              och sin pappa, och ha en manlig och en kvinnlig förebild att identifiera
              sig med. Denna naturliga rättighet vill nu regeringen i lag inskränka
              för vissa barn, de barn som tillkommer genom insemination av lesbiska
              kvinnor.
            </seg>
            <seg n="4a18ad21">
              Att driva igenom lagstiftning där vi redan innan barnet är fött
              fråntar det dess rätt till både mamma och pappa rimmar dåligt
              med principen om hänsyn till barnets bästa. Att sedan homosexuella
              kan visa kärlek och vara goda uppfostrare av ett barn förändrar
              inte den grundläggande problematiken.
            </seg>
            <seg n="30150d53">
              Det är mycket märkligt och framstår som inkonsekvent att de som
              nu vill ha en lag vars effekt blir att vissa barn förmenas sina
              fäder är de som i ett annat forum står upp och talar sig varma
              för hur mycket pappan betyder och som vill lagstifta om att pappan
              ska ta större ansvar. Jag tänker då på allehanda ansträngningar
              att få papporna att öka sitt uttag av föräldraförsäkringen. Vänsterpartiet
              vill till och med kvotera föräldraförsäkringen för att på så vis
              tvinga papporna att ta ut föräldradagar för att de ska få mer
              tid till sina barn. Då är man snar till att prata om barnets bästa.
            </seg>
            <seg n="59a232ba">
              Herr talman! I slutet av januari var socialminister Berit Andnor
              i riksdagen med anledning av en interpellationsdebatt om just
              föräldraförsäkringen. Hon inledde sitt anförande på följande sätt:
              Det finns en bred samsyn om vikten av att öka pappornas uttag
              av föräldraförsäkringen. Varför det? Jo, helt enkelt därför att
              det också finns en bred kunskap om vikten av att papporna deltar
              i vården av barnen. Det är också utifrån barnets bästa som den
              bedömningen görs. Barnen har rätt att få ha tid med båda sina
              föräldrar.
            </seg>
            <seg n="053e627a">
              I alla sina tre inlägg tryckte socialministern hårt på att utifrån
              barnperspektivet har barn rätt till båda sina föräldrar. I socialministerns
              tredje anförande hittar man följande: Det finns så stora vinster
              med att få papporna att öka sitt uttag av föräldraförsäkringen.
              Det handlar om att barnen väldigt tidigt kan knyta en nära och
              bra kontakt med båda sina föräldrar. Det har också betydelse för
              hela livet, i vad som händer framöver. I samband med skilsmässor,
              vilket tyvärr händer, vet vi att en tidig, nära anknytning till
              pappan också har betydelse för i vilken utsträckning man har möjlighet
              att upprätthålla en god relation framöver. Det finns mycket bra
              forskning kring detta. Så långt socialministern.
            </seg>
            <seg n="89374ebd">
              Herr talman! En kristdemokrat skulle inte kunna uttrycka detta
              bättre.
            </seg>
            <seg n="41908ec8">
              Mot bakgrund av den breda samsyn som tydligen råder över hur
              viktigt det är att få papporna att öka sitt uttag av föräldraförsäkringen,
              eftersom barn har rätt till inte bara sin mamma utan även sin
              pappa, framstår lagstiftning om rätt till insemination av lesbiska
              kvinnor, som berövar barnen deras fäder, som rent diskriminerande
              för dessa barn.
            </seg>
          </u>
          <note n="7a8f3aab">
            I detta anförande instämde Else-Marie Lindgren, Ulrik Lindgren,
            Mikael Oscarsson, Chatrine Pålsson, Tuve Skånberg och Erling Wälivaara
            (alla kd).
          </note>
          <note type="speaker" n="01f07cd0">
            Anf. 4 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-b47ab1ddb0c67842-1" n="45a1d8b2">
            <seg n="c4380c37">
              Herr talman! Jag har bara några korta tillrättalägganden, för
              de resonemang vi för på det här området får konsekvenser också
              på andra områden.
            </seg>
            <seg n="f97965c2">
              Om man menar att det är ett brott mot barnkonventionen att barn
              inte får växa upp med sina biologiska föräldrar borde man exempelvis
              föreslå att givarinsemination för heterosexuella föräldrar förbjuds.
              Såvitt jag vet har inte Kristdemokraterna gjort det.
            </seg>
            <seg n="1b3c842a">
              De resonemang som framfördes pekar också mot att man borde förbjuda
              ensamstående att adoptera barn. Såvitt jag vet har Kristdemokraterna
              inte väckt någon sådan motion.
            </seg>
            <seg n="0aea574f">
              Slutligen åberopas remissvaren på den statliga utredning, Barn
              i homosexuella familjer , som klarlade situationen för barn som
              växer upp med föräldrar av samma kön. Remissvaren på den utredningen
              var mycket samlade kring att ett rättsligt erkännande av dessa
              familjer bör göras. Diskussionen gällde på vilket sätt och vilka
              åtgärder man ville ställa sig bakom. Men så gott som alla remissinstanser
              var helt för att erkänna den samkönade familjen i svensk lagstiftning.
            </seg>
            <seg n="1d2331ff">
              Därför vill jag påyrka en viss försiktighet från Kristdemokraterna,
              som ställer sig utanför hela den mittfåran, när man stöder sig
              på remissyttrandena för att argumentera för sina ståndpunkter.
            </seg>
          </u>
          <note type="speaker" n="09623c43">
            Anf. 5 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-ae7977325de54f08-1" n="12e066b5">
            <seg n="5f75bdb3">
              Herr talman! Jag vill bara säga att det är allmänt bekant att
              Kristdemokraterna och Folkpartiet har skilda uppfattningar i den
              här frågan.
            </seg>
            <seg n="0ec87256">
              Som jag sade tidigare vill vi kristdemokrater inte att lagstiftaren
              ska gå in på ett sådant sätt att vissa barn i framtiden kan växa
              upp utan sin pappa. Det är det som det handlar om. Vi tänker på
              barnperspektivet och inte i första hand på vuxna gruppers så kallade
              rättigheter.
            </seg>
          </u>
          <note type="speaker" n="6304fa61">
            Anf. 6 MARIANNE CARLSTRÖM (s):
          </note>
          <u who="marianne_carlstrom_41d7e7" xml:id="i-c0c736b7dbd68312-0" n="42462815">
            <seg n="f7a9c6f3">
              Herr talman! Dagens ärende är en samarbetsproposition mellan
              Socialdemokraterna, Vänstern och Miljöpartiet. Jag vill börja
              med att säga att om inte Martin Andreasson hade haft sin reservation
              hade jag instämt i hans anförande, för vi har väldigt lika åsikter
              i allt övrigt.
            </seg>
            <seg n="77d873c6">
              Att få barn är en naturlig längtan hos de flesta människor, oavsett
              sexuell läggning. En viktig fråga är hur vi skapar ett samhälle
              som gör att varje litet barn och varje familj kan leva trygga
              och harmoniska liv. Som lagstiftare måste vi politiker alltid
              prioritera barnens behov. Lagarna ska vara en stabil grund som
              skyddar våra barn både emotionellt, socialt och ekonomiskt.
            </seg>
            <seg n="9db5c05e">
              I dag är det redan möjligt med assisterad befruktning, men bara
              för en kvinna som är gift eller sambo med en man. Nu kommer möjligheten
              också för homosexuella. Insemination och befruktning utanför kroppen
              ska få utföras också när en kvinna är registrerad partner eller
              sambo med en annan kvinna. Utgångspunkterna är människors lika
              värde och att barnens bästa ska vara ledande vid alla beslut som
              rör barn.
            </seg>
            <seg n="603b926e">
              Hur tillgodoser man barns bästa? Det kan verka enkelt, men det
              kräver eftertanke och reflexion. Barns bästa ska utgå från det
              individuella barnet och dess situation. Varje barn är unikt och
              har unika och olika förutsättningar. För barnens bästa är det
              viktigt att det finns regler för föräldraskapet. Barn behöver
              trygghet och tydlighet.
            </seg>
            <seg n="6ce6b2dc">
              Nu vill vi ge barn som växer upp i homosexuella familjer rätten
              att få kunskap om sitt biologiska ursprung. För redan i dag skaffar
              ju lesbiska par barn genom insemination i egen regi. Redan i dag
              vänder sig lesbiska par till sjukhus utomlands för att insemineras.
              På kliniker utomlands är givaren i regel anonym, och barnen har
              då ingen rättslig möjlighet att få reda på sitt ursprung, men
              det har man ju enligt FN:s barnkonvention. Det är en av anledningarna
              till att detta är en väldigt bra reform.
            </seg>
            <seg n="faa4dc46">
              Barn som kommit till genom assisterad befruktning i Sverige har
              däremot, när de uppnått tillräcklig mognad, rätt att få ta del
              av de uppgifter som finns antecknade om givaren. Denna rätt kommer
              nu också att finnas för barn i homosexuella familjer.
            </seg>
            <seg n="58be3713">
              I kd:s reservation står det att propositionen ska avslås i sin
              helhet med samma argument som i alla liknande debatter i detta
              ämne. I majoriteten har vi en annan uppfattning. Familjer i dag
              är ett spännande och mångfasetterat spektrum av olikheter: gemensamma
              barn, hennes barn, hans barn, extramormor, mormor, låtsasfarfar,
              ensamhushåll, heterosexuella familjer och homosexuella familjer.
            </seg>
            <seg n="34572a05">
              Om detta kan vi ha många åsikter, men det är så här verkligheten
              ser ut. Det gäller att öppna ögonen och se var man befinner sig.
              Människor är i dag friare att leva i olika former, och ofta fungerar
              detta bra. Det brukar det göra när människor tillåts att leva
              på det sätt som de tycker passar dem bäst, utan att de skuldbeläggs
              därför att de inte vill leva efter en viss schablon. Barn behöver
              trygga och goda föräldrar, men barns familjer kan se olika ut.
            </seg>
            <seg n="1e751bd8">
              Jag tycker att det känns väldigt svårt när kd vill ta monopol
              på barnens bästa. Det kan inte vara rätt. Jag förstår inte riktigt
              de här argumenten.
            </seg>
            <seg n="c5b904eb">
              Det är som Martin Andreasson sade, nämligen att även kd läser
              remissvar och gör sina egna tolkningar. Så var det vid den stora
              debatt vi hade här för tre år sedan. Då var kd de enda som inte
              tyckte att styvbarnsadoption eller närståendeadoption var okej.
              Det tyckte alla remissinstanser. Vi måste vara lite ärliga: Vi
              är politiker. Vi läser remissvar. Sedan gör vi våra politiska
              bedömningar.
            </seg>
            <seg n="14a2d792">
              Sedan var det papporna. Jag tycker att det är självklart att
              föräldraförsäkringen ska delas. Det skulle ha varit färre problem
              om vi hade gjort detta på ett bättre sätt. Personligen tillhör
              jag dem som inte skulle ha något emot en kvotering. Men de barn
              vi pratar om lever i familjer. Det är något vi har missat. Det
              är familjer som får inseminera. Det är inte ensamstående. Det
              finns två föräldrar.
            </seg>
            <seg n="cf61af32">
              Det är fråga om vuxenförebilder. Det är inte bara fråga om papporna.
              Vi kunde höra på radion i morse en debatt mellan en kd-representant
              och en forskare. Han sade att det inte är fråga om papporna utan
              om vuxenförebilder. Människor skiljer sig, dör, och det finns
              de som inte är lämpliga som föräldrar. Då får man skaffa sig en
              ersättare. Vår uppgift som politiker är att se till att det finns
              ett bra skyddsnät.
            </seg>
            <seg n="393cd708">
              Jag yrkar avslag på Kristdemokraternas reservation.
            </seg>
            <seg n="a2216dcf">
              Sedan har vi reservationen om fastställande av föräldraskap.
              Regeringen ska återkomma i frågan. Det blir en utredning. Då kommer
              problemet upp. Då får vi möjlighet att diskutera denna fråga i
              kammaren igen. Jag yrkar avslag även på den reservationen.
            </seg>
            <seg n="e9ac19cf">
              Sedan har vi den tredje reservationen, Utredningar om föräldraskap.
              Den har vi haft uppe i lagutskottet och i kammaren till behandling.
              Vi i majoriteten tycker inte att det finns något skäl att frångå
              den tidigare inställningen.
            </seg>
          </u>
          <note n="0709c9ae">
            Herr talman! Jag yrkar avslag på samtliga reservationer och bifall
            till förslaget i betänkandet.
          </note>
          <note n="aac104ad">
            I detta anförande instämde Kerstin Engle, Maria Hassan, Hillevi
            Larsson, Johan Löfstrand, Christina Nenes och Raimo Pärssinen
            (alla s).
          </note>
          <note type="speaker" n="08ebb903">
            Anf. 7 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-ae7977325de54f08-2" n="12e066b5">
            <seg n="285e576f">
              Herr talman! Jag blir något häpen när Marianne Carlström säger
              att vi kristdemokrater tar monopol på barnets bästa. Det verkar
              som om Marianne Carlström inte lyssnade på mitt anförande. Jag
              läste där upp alla dessa remissinstanser som tänker på barnets
              bästa. Vi är i mycket gott sällskap om vi skulle ta så kallat
              monopol på barnen. Jag har svårt att förstå hur man kan göra det.
            </seg>
            <seg n="c797b6c8">
              Sedan sade Marianne Carlström att vi gör egna tolkningar. Det
              jag läste upp, Marianne Carlström, var ordagrant citerat från
              remissutfallet. Det var inga egna tolkningar. Det var remissinstansernas
              ord rätt ut i kammaren.
            </seg>
            <seg n="56e2ab5e">
              Sedan skulle jag vilja fråga Marianne Carlström. Marianne Carlström
              hörde säkert att jag i mitt anförande citerade hennes partikollega
              socialminister Berit Andnor, som talar sig varm för att det är
              så viktigt att papporna är hemma med sina små barn. Det är bra.
              Det ställer vi alla upp på. Sedan i ett annat sammanhang kan Marianne
              Carlström tänka sig att lagstifta om att vissa barn aldrig kommer
              att få ha en pappa som tar föräldradagar och deltar i omvårdnaden
              av barnen. Hur går detta ihop?
            </seg>
          </u>
          <note type="speaker" n="b2e03b3a">
            Anf. 8 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-c0c736b7dbd68312-1" n="42462815">
            <seg n="240ce498">
              Herr talman! Jag börjar från slutet. Jag skulle kunna hålla samma
              anförande som Berit Andnor och ändå stå och säga det jag har sagt
              i dag. Det handlar om homosexuella familjer. Det finns alltså
              två föräldrar i dessa familjer. Då är det lika viktigt att inte
              den ena parten tar ut all föräldraförsäkring. Den ska delas mellan
              båda parter. Det är det som är viktigt. Det handlar om barnets
              anknytning till vuxna.
            </seg>
            <seg n="76025a16">
              När Berit Andnor pratar om föräldraförsäkringen är det självklart
              att man pratar om papporna. Nästa gång kan vi se till att hon
              pratar om båda vuxna. Jag kommer i alla fall att göra det. För
              mig är det samma sak.
            </seg>
            <seg n="d4ee4fe9">
              Sedan var det frågan om monopol. Jag menar att det är precis
              som om vi inte kan tänka på barnets bästa. Kristdemokraterna gör
              hela tiden sina tolkningar, precis som vi gör våra tolkningar.
              Jag pratade om den debatt som var för tre år sedan. Kristdemokraterna
              var de enda som inte lyssnade på remissvaren. Man gjorde en egen
              tolkning. Nu gör man en tolkning här. Ingemar Vänerlöv har dragit
              ut vissa citat. Men det finns också andra citat.
            </seg>
            <seg n="b65b4230">
              Det finns inte forskning när det gäller barn som har kommit till
              vid befruktning utanför kroppen. Men det finns mycket forskning
              om barn i homosexuella familjer. Där visar all forskning att det
              finns ingenting som säger att de skulle vara sämre föräldrar.
              Det är avgörande för vår inställning.
            </seg>
          </u>
          <note type="speaker" n="392ec000">
            Anf. 9 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-ae7977325de54f08-3" n="12e066b5">
            <seg n="a48a91fc">
              Herr talman! Jag slås av detta lite obehagliga faktum att Marianne
              Carlström har, precis som justitieministern, kört över barnperspektivet
              och kört fast i vuxnas så kallade rättigheter. Marianne Carlström
              pratar om att i homosexuella familjer finns två föräldrar. Två
              föräldrar i en homosexuell familj betyder kanske mammamamma eller
              pappapappa. Men i den här diskussionen pratar vi om assisterad
              befruktning. Då handlar det om insemination av lesbiska kvinnor.
              Det är det vi borde förhålla oss till, alltså två föräldrar mammamamma.
            </seg>
            <seg n="07d6691a">
              Hur går den syn jag redovisade i min första fråga ihop med att
              man i ena stunden tycker att det är så otroligt viktigt att en
              pappa finns med vid uppfostran av ett barn, att en pappa finns
              med när barnets första eller andra år ska löpa? Så kommer det
              inte att bli för de barn som växer upp efter en insemination.
              Där blir det två mammor. Var kommer pappan in? Var finns den manliga
              förebilden som samtliga experter är så eniga om är viktig?
            </seg>
            <seg n="40326c93">
              Som jag nämnde i mitt anförande och det vet Marianne Carlström
              visar beprövad erfarenhet att frånvaron av en pappa under barnets
              uppväxtår kan vara äventyrlig för den unge.
            </seg>
          </u>
          <note type="speaker" n="8201f05d">
            Anf. 10 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-1f83ac1dc9feecbe-0" n="42462815" next="i-00ccaf12dfe832ce-0">
            <seg n="4699cfac">
              Herr talman! Jag kan bara upprepa vad jag sade förut. Det handlar
              om att föräldraförsäkringen ska delas i familjen. I den ena familjen,
              som Berit Andnor har pratat om här, är det fråga om en traditionell
              kärnfamilj med mamma och pappa. Så är det ofta när barnen är små.
              Sedan händer en hel del. Men vi som håller på med vårdnadsfrågor
              ser att när föräldraförsäkringen har delats har barnen en anknytning
              till båda föräldrarna. Då blir det lättare att komma överens om
              delad vårdnad och framför allt om att dela ansvaret för barnen
              och ge barnen en trygghet. Det är det det handlar om.
            </seg>
            <seg n="769bed37">
              Nu har vi dessa familjer som är samkönade. Det är lika viktigt
              där att dela föräldraförsäkringen och ta ett gemensamt ansvar.
            </seg>
            <seg n="f87892e5">
              I alla familjer, i alla människors sociala liv, finns det väl
              män eller kvinnor så att barn kan skaffa sig andra förebilder
              än just de två man lever med. I många kärnfamiljer finns det också
              pappor som inte tar sitt ansvar vad gör de mammorna då? Jo, de
              söker naturligtvis kontakter och förebilder. Det kan vara en bror
              eller en manlig bekant, och i andra fall en kvinnlig bekant. Det
              är inte så märkvärdigt.
            </seg>
            <seg n="4ab19543">
              Jag har i alla fall inte sett någon forskning som visar att det
              är just den biologiske pappans frånvaro som är viktig. Det viktiga
              är att man har en bra familj som ger en trygghet och en bra uppväxt.
              Vad behöver barn mest av allt? Jo, det är kärlek.
            </seg>
          </u>
          <note n="e20d2068">
            Anf. 11 INGER RENÉ (m):
          </note>
          <u who="marianne_carlstrom_41d7e7" xml:id="i-00ccaf12dfe832ce-0" n="42462815" prev="i-1f83ac1dc9feecbe-0">
            <seg n="1ede75a1">
              Herr talman! Jag vill gärna börja med att hälsa justitieministern
              välkommen hit till vår debatt. Jag hoppas att detta blir en vana,
              så att vi ses också den 13 juni, när vi ska diskutera aktiebolagslagen.
              Välkommen då också!
            </seg>
            <seg n="02b9f51c">
              Jag vill börja med att citera ingressen i det moderata partiprogrammet,
              herr talman. Där står det så här:
            </seg>
            <seg n="750da020">
              Den goda idén om hur land ska byggas utgår från att alla människor
              är unika och har lika värde. Det är ur detta friheten härleds,
              varje människas rätt att med hänsynstagande till andra bygga framtiden
              efter egen vilja, liksom varje människas rätt att utveckla sina
              personliga egenskaper. Kampen för dessa värden, för det värdiga
              och personligt formade livet, måste vara kompromisslös.
            </seg>
            <seg n="81145252">
              Detta synsätt genomsyrar naturligen vårt ställningstagande när
              det gäller också denna fråga om barn och lesbiska kvinnors möjlighet
              till assisterad befruktning.
            </seg>
            <seg n="5e166095">
              Herr talman! Vi har i dag en lagstiftning som ger samkönade par
              rätt att ansöka om adoption. Då har vi med stöd av ett mycket
              omfattande forskningsunderlag accepterat att barn som växer upp
              i homosexuella förhållanden får likvärdiga uppväxtvillkor som
              barn som växer upp i heterosexuella förhållanden.
            </seg>
            <seg n="e868388a">
              En diskussion som vi hade när vi beslöt om den lagstiftningen
              handlade bland annat om den särskilda belastning som adoptivbarn
              har eftersom de i allmänhet inte har möjlighet att efterfråga
              sitt ursprung. Den lagändring som vi nu är på väg att göra kommer
              att ge barn eller ungdomar den möjligheten. Jag tycker att det
              är en av de positiva delar som mitt ställningstagande när det
              gäller den här lagstiftningen vilar på.
            </seg>
            <seg n="9204eb92">
              Vi moderater har alltså efter noggrant övervägande beslutat oss
              för att stödja förslaget att ge lesbiska par rätten att insemineras
              på allmänna sjukhus.
            </seg>
            <seg n="ae4000f9">
              Detta ärende skiljer sig från många andra som vi riksdagsledamöter
              har att ta ställning till, i det att det rör livets stora och
              mycket svåra frågor. Våra möjligheter att agera vid livets tillblivelse
              och betydelsen av föräldraskapet är stora, genomgripande mänskliga
              frågor. Den frågan är bortom politiken, anser jag, och den berör
              våra allra innersta värderingar.
            </seg>
            <seg n="7f756963">
              I denna diskussion kan vi inte undgå frågan om biologin. Mänskligheten
              består av män och kvinnor, och vårt syfte är att fortplanta oss.
              Det är inte en enkel sak att bortse från denna dimension, eftersom
              vi alla är delaktiga i den. Naturen ser ut på detta sätt. Vi måste
              respektera dem som utgår från denna ordning i sin argumentation.
              Frågan är vad vi kan och vill göra för att bistå naturen, där
              den inte skapar liv på naturlig väg.
            </seg>
            <seg n="9ac1bd20">
              Världen ser annorlunda ut i dag än vad den gjorde för bara 50100
              år sedan. Familjer ser annorlunda ut, som vi hörde Marianne Carlström
              beskriva. Att ha en far och en mor må vara naturens ursprungliga
              plan, men för inte så länge sedan rynkade man på näsan åt ensamma
              mammor. Nu gör vi allt vad vi kan för att underlätta för dem och
              respekterar det tunga jobb som de har att uppfostra sina barn.
              Vi har, som jag sade, nyligen givit homosexuella rätten att ansöka
              om adoption.
            </seg>
            <seg n="0fb5adaa">
              Familjebilden förändras, men det väsentliga är att vi skapar
              en stark ram för våra barn. Barnen ska vara utgångspunkt i våra
              resonemang, inte de vuxna.
            </seg>
            <seg n="307500df">
              Mitt ställningstagande handlar inte om frågor om diskriminering,
              utan mitt och vårt moderata ställningstagande handlar om det som
              är bäst för barnen. Om jag ska anmärka på någonting i den proposition
              som vi har fått är det att jag inte tycker att barnperspektivet
              genomsyrar propositionen i den utsträckning som jag gärna hade
              sett.
            </seg>
            <seg n="62db1577">
              Vi har varit överens om att en människas sexuella läggning inte
              påverkar personens lämplighet som förälder. Den som längtar efter
              barn, som är beredd att anstränga sig för att komma över eventuella
              hinder för att få barn, som vill ta ansvar för barnets välmående
              och som vill ge barnet kärlek och uppfostra det efter bästa förmåga
              kommer med all sannolikhet att bli en bra förälder.
            </seg>
            <seg n="382509b6">
              Att skapa ett skydd kring barnet är det väsentliga i lagen. Att
              lesbiska kvinnor får barn förekommer redan, men barnen hamnar
              då utanför lagens ram när man får barn genom att åka till sjukhus
              i Danmark eller ser till att bli gravid på annat sätt på hemmaplan.
              Lesbiska kvinnor är alltså i dag fråntagna möjligheten att använda
              svensk sjukvård för insemination. Det gör att barn som tillkommer
              i dessa lesbiska förhållanden exkluderas ur den svenska lagstiftningen.
            </seg>
            <seg n="c9f51e66">
              Genom denna lagstiftning som vi nu håller på att skapa ger vi
              de här barnen ett juridiskt skydd med barnets bästa som utgångspunkt.
              Barnet får rätt till information om sitt biologiska ursprung,
              som jag sade tidigare. Barnet får rätt till två föräldrar, och
              barnets tillkomst sker under medicinsk och psykologisk kontroll.
              På det sättet tycker jag att vi uppfyller de krav som ställs på
              oss som lagstiftare.
            </seg>
            <seg n="fd8740af">
              I det här fallet bidrar staten till att ge möjligheter att skapa
              barn i situationer då barn av naturliga skäl annars inte skulle
              ha kommit till. I samtliga fall då människor genom lagstiftning
              skapar familjer måste stort ansvar tas för att barnen ska få det
              bra. Detta gäller oavsett vilka de tilltänkta föräldrarna är.
              Detta har också varit vår utgångspunkt när det gäller frågor om
              familjen i allmänhet, till exempel adoption för några år sedan,
              eller vårdnad och umgänge som vi kommer att behandla nästa år.
              Det måste naturligtvis också gälla alldeles särskilt då vi genom
              modern teknik hjälper till att skapa barn, fast det annars hade
              varit omöjligt.
            </seg>
            <seg n="d26f5041">
              Till slut: Regeringen skriver i sin proposition att den forskning
              som kommittén den parlamentariska kommitté som kom med betänkandet
              Barn i homosexuella familjer 2001 presenterar om barn som kommit
              till genom givarinsemination i homosexuella relationer i och för
              sig är begränsad. Därför har vi ett särskilt yttrande där vi menar
              att regeringen har ett ansvar att initiera och följa forskningen
              på detta område och komma tillbaka till riksdagen om det upptäcks
              att vi behöver förändra någonting.
            </seg>
            <seg n="348fdc87">
              Sammanfattningsvis, herr talman: Önskan att få barn är så stark
              hos de flesta av oss. Barn kommer att komma till också i lesbiska
              förhållanden, och barn finns i dag i lesbiska förhållanden. Ska
              man då ha ett barnperspektiv ligger det ett ansvar på oss som
              lagstiftare att stifta en lag som ger de bästa möjligheterna också
              för dessa barn. Det menar jag att vi gör i och med att vi bifaller
              förslaget i detta betänkande, som jag yrkar bifall till.
            </seg>
          </u>
          <note type="speaker" n="31cf2075">
            Anf. 12 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-20809f12d06f6f29-0" n="61248611">
            <seg n="c7c39a2c">
              Herr talman! Det är en glädjens dag i dag. Den 1 juli kommer
              den här lagen att träda i kraft.
            </seg>
            <seg n="37ba3c20">
              Samtidigt finns det ledamöter i kammaren som gör att den här
              dagen också känns rätt tung.
            </seg>
            <seg n="49db9f1e">
              Jag vill börja mitt anförande med att citera några rader ur ett
              mejl som jag fick för en månad sedan.
            </seg>
            <seg n="0007ad38">
              För att tillfredsställa två kvinnor, som uppvisar ett psykiskt
              sjukligt beteende, skall barn försättas i en tvångssituation som
              bevisligen kommer att påverka dem i en icke naturlig utveckling.
              Vi vet ju att lesbiskhet inte är en medfödd läggning utan ett
              beteende som förvärvats på grund av omständigheter i en människas
              barndom och uppväxt. Det kommer alltid helt tydligt fram vid förbön
              för de personer som vill ha befrielse från lesbiskt intresse.
            </seg>
            <seg n="02976d51">
              Det här citatet är mycket talande, herr talman. Det visar nämligen
              precis vad det stora problemet är för alla kritiker till det lagförslag
              som vi debatterar här i dag, lesbiska kvinnors rätt till assisterad
              befruktning. Problemet är nämligen inte barnets rätt till sin
              pappa, Ingemar Vänerlöv, som man så ofta väljer att uttrycka det.
              Nej, det största skälet till att man inte kan acceptera lagar
              som inte diskriminerar på grund av sexuell läggning är att man
              ser homo- och bisexualitet som en psykisk sjukdom, något perverst.
              Och detta sker alltså fortfarande år 2005, trots att det är över
              20 år sedan sjukdomsstämpeln togs bort. I vissa kretsar är man
              fortfarande övertygad om att homosexualitet kan botas genom förbön.
            </seg>
            <seg n="00269d23">
              Herr talman! Jag närvarade i höstas vid ett seminarium i andrakammarsalen
              som arrangerades av en av riksdagens föreningar, där en av Sveriges
              imamer oemotsagd tilläts mässa om Sodom och Gomorra och om de
              fruktansvärda saker som homosexuella ägnar sig åt i sängkammaren.
              Detta, herr talman, är helt oacceptabelt! Det är sådana här uttalanden,
              sådana här mejl och inte minst kd:s olika uttalanden som ställer
              allting på sin spets och som får mig att inse vad det är jag egentligen
              kämpar för och varför det är så viktigt att vi kämpar tillsammans
              mot dessa mörka, bakåtsträvande krafter.
            </seg>
            <seg n="638db3c0">
              Jag vill instämma i mycket av det som Marianne Carlström, Martin
              Andreasson och även Inger René har sagt i sina anföranden.
            </seg>
            <seg n="8c79abe7">
              I dag har bara kvinnor som lever i heterosexuella relationer
              rätt att få hjälp med assisterad befruktning inom den svenska
              sjukvården. Lagstiftningen innebär att kvinnans sambo eller make
              anses som rättslig far till barnet om han har meddelat samtycke
              till behandlingen. Vänsterpartiet anser att ett lesbiskt par ska
              få tillgång till assisterad befruktning på samma villkor som heterosexuella
              par. Det har också varit vår absoluta utgångspunkt i förhandlingarna
              med regeringen. Det framlagda förslaget innebär att lesbiska kvinnor
              som lever i en relation får rätt till behandling, så kallad givarinsemination
              och även mikroinjektion, och att den befruktade kvinnans partner
              eller sambo anses som förälder till barnet om hon samtyckt till
              behandlingen.
            </seg>
            <seg n="eeb0639d">
              Men det kommer dessutom att krävas att hon bekräftar föräldraskapet.
              När det handlar om heterosexuella relationer, herr talman, krävs
              ingen bekräftelse av pappan; där presumeras faderskapet. Den nya
              lagstiftningen gäller heller inte för de barn som tillkommer genom
              inseminationer som utförs privat eller utomlands.
            </seg>
            <seg n="62d84749">
              Vi tycker ändå att det är bra att den här lagstiftningen nu kommer.
              Den ger barnen som föds i lesbiska relationer juridiska rättigheter,
              synliggörande, och framför allt i de här fallen även två föräldrar.
              I dag saknas den rätten helt för alla de barnen alla dessa barn
              som redan finns, Ingemar Vänerlöv. Men jag vill poängtera att
              vi ser den här lagändringen som ett första steg på vägen, för
              det är enbart ett första steg, men ett mycket viktigt steg. Jag
              är glad att vi som samarbetat kring den här propositionen är överens
              om att vi väldigt snart ska ta ett nästa steg.
            </seg>
            <seg n="c2fee9c0">
              Målet för Vänsterpartiet är en lagstiftning där alla barn ges
              samma lagstadgade rättigheter oavsett om deras föräldrar är homo-,
              bi- eller heterosexuella. För redan i dag föds det barn i lesbiska
              relationer. Det är fråga om en babyboom bland lesbiska kvinnor,
              som åker utomlands för att få hjälp med assisterad befruktning
              eller utför inseminationer hemma. Det är för dessa barns skull
              som vi vill att regeringen så fort som möjligt ska utreda alla
              de frågor som kvarstår efter den 1 juli. Frågan om spermadonatorns
              rättsliga ställning ska utredas. Vi anser att det bör finnas en
              valmöjlighet, antingen blir den befruktade kvinnans partner rättslig
              förälder eller så blir spermadonatorn det. Det här gäller även
              heterosexuella relationer.
            </seg>
            <seg n="8bc239ca">
              Jag tycker också att det är viktigt att öppna möjligheter för
              att insemination ska kunna ske hos privata vårdgivare, till exempel
              på barnmorskekliniker, som i Danmark. Förslaget öppnar även för
              ensamstående kvinnors rätt till assisterad befruktning, en fråga
              som vi i Vänsterpartiet driver och tycker är väldigt viktig. Redan
              i dag åker ensamstående kvinnor utomlands och får behandling.
              Konsekvensen blir att barnet inte har någon rätt till och ofta
              saknar möjlighet att få vetskap om sitt ursprung. Enligt det framlagda
              förslaget har alla barn som tillkommer genom assisterad befruktning
              här i Sverige lagstadgad rätt till kunskap om sitt biologiska
              ursprung. Alla, Ingemar Vänerlöv, som värnar om biologin borde
              i själva verket applådera förslaget.
            </seg>
            <seg n="0f416d4f">
              Ett argument som ofta hörs är att endast heterosexuella kvinnor
              ska ha rätt till behandling, eftersom en lesbisk relation av naturen
              är steril. Sjukvården ska vara till för sjuka, påstår man. Sjukvårdens
              begränsade resurser ska inte användas till assisterad befruktning
              i en enkönad, principiellt steril relation för att citera ur en
              artikel i gårdagens nummer av Nya Dagen.
            </seg>
            <seg n="98dbbedb">
              Vad händer med alla infertila lesbiska kvinnor? Vad händer med
              det heterosexuella paret där både mannen och kvinnan är infertila,
              även det en av naturen steril relation? Vad händer med den bisexuella
              kvinna som först lever med en man som hon sedan lämnat för en
              kvinna? Ska hon också nekas behandling?
            </seg>
            <seg n="ef7024a0">
              Det kommer att vara upp till respektive landsting att bestämma
              hur resurserna ska fördelas när det gäller fall med barnlösa par,
              precis som det är nu. Men jag vill lyfta fram att det inte kommer
              att finnas utrymme för något landsting att diskriminera lesbiska
              par, eftersom diskriminering på grund av sexuell läggning är förbjuden
              inom hälso- och sjukvården sedan den 1 januari i år. Det kommer
              att gälla även inom detta område från den 1 juli.
            </seg>
            <seg n="e49bf862">
              Så till infertila kvinnor, herr talman. Det är otroligt viktigt
              att även lesbiska kvinnor som är infertila i framtiden kommer
              att kunna få hjälp av sjukvården. Det är därför som vi i Vänsterpartiet
              också har krävt att man måste se över lagstiftningen för att göra
              förändringar där både ett donerat ägg och donerad sperma samtidigt
              ska kunna tas emot, vilket inte är möjligt i dag. I dag krävs
              i fråga om ägg- och spermadonationer att antingen ägget eller
              sperman ska komma från det par som genomgår inseminationen.
            </seg>
            <seg n="ff178a37">
              Det är oerhört viktigt att också den här frågan blir löst. Vad
              händer med spermadonatorerna? Jag skulle förresten vilja passa
              på att uppmana alla er som lyssnar på debatten både här och på
              tv att ni tänker igenom behovet av spermadonatorer och så snabbt
              som möjligt tar kontakt med sjukvården och anmäler er som villiga
              spermadonatorer. Det finns brist på spermadonatorer. Tveka inte!
            </seg>
            <seg n="85844a32">
              Det man har gjort i medierna och framför allt av de universitetssjukhus
              som i dag genomför assisterad befuktning är att man har uttalat
              sig om att man ska gå ut och fråga spermadonatorerna om de skulle
              kunna tänka sig att deras donation även skulle kunna användas
              för lesbiska par. Det här tycker jag är otroligt allvarligt. Hur
              skulle det se ut, herr talman, om vi frågade donatorerna: Vill
              ni att er sperma ska doneras till svarta eller till judiska kvinnor?
              Är det okej? Jag tror aldrig att man inom sjukvården skulle ställa
              dessa frågor om det hade gällt dessa grupper.
            </seg>
            <seg n="50192c08">
              Det är därför jag åter säger: Diskrimineringslagstiftningen utvidgas
              och kommer att gälla även det här området från den 1 juli. Det
              finns inga utrymmen till diskriminering. Såsom landstingen behandlar
              heterosexuella par ska de också behandla homosexuella par.
            </seg>
            <seg n="0f8f0c0a">
              Herr talman! Vi i Vänsterpartiet vill att föräldraskapet ska
              presumeras på samma sätt i lesbiska relationer som i heterosexuella.
            </seg>
            <seg n="c64997d5">
              I dag faller det barn som föds i ett heteroäktenskap under den
              så kallade faderskapspresumtionen. Mannen i äktenskapet förutsätts
              alltså att vara den biologiska fadern även om han inte är det.
              Jag skulle vilja veta vad ni som kritiserar förslaget har att
              säga om det. Är det verkligen etiskt och moraliskt försvarbart
              i era ögon, kd?
            </seg>
            <seg n="3ab3f1d6">
              För mig är det märkligt att ni till varje pris vill framhäva
              det biologiska faderskapets ställning, men bara i de relationer
              där det saknas en man. För mig är detta inget annat än rent hyckleri.
            </seg>
            <seg n="ab2cb138">
              Herr talman! Jag är övertygad om att det biologiska könet saknar
              betydelse för en förälders förmåga att ta hand om sitt barn. Det
              är därför som den här debatten inte bara handlar om lesbiskas
              rätt till assisterad befruktning utan i förlängningen om jämställdheten
              mellan kvinnor och män. I allra högsta grad handlar debatten om
              vad det är för samhälle som vi vill leva i.
            </seg>
            <seg n="caa55e4d">
              Ja, vad är det för ett samhälle som vi vill se? Vill vi se ett
              samhälle präglat av utanförskap och diskriminering? I så fall
              bör vi nog rösta för reservation 1.
            </seg>
            <seg n="de75cbc5">
              Herr talman! Jag vill motsatsen. Och jag vill uppmana Ingemar
              Vänerlöv och hans partikamrater att samma dag som den här lagen
              träder i kraft köpa ett exemplar av den då nyutkomma boken Queerkids
              som Annika Hamrud har skrivit. Där finns otroligt mycket fakta
              och upplysningar som ni skulle behöva.
            </seg>
            <seg n="6956d66b">
              Vad är det för lobby, Ingemar Vänerlöv, som Kristdemokraterna
              pratar om, homolobbyn? Om jag inte missminner mig är det precis
              samma argumentation som man använde i 30-talets och det tidiga
              40-talets Tyskland när man pratade om judelobbyn som höll på att
              ta över världen och dess rikedomar. Varför använder ni er av samma
              termer? Vad är det för homolobby som du är rädd för, Ingemar Vänerlöv?
            </seg>
            <seg n="2948a689">
              Och beträffande barnens tillkomst: Om ni nu på riktigt hade värnat
              om alla barns rättigheter skulle även ni i Kristdemokraterna inse
              att det är säkrare både för barnet och för kvinnan att genomgå
              insemination inom sjukvården än att som fallet är i dag många
              anser sig nödgade att göra det hemma, vilket egentligen inte är
              något problem. Insemination är ett väldigt enkelt ingrepp.
            </seg>
            <seg n="eb877ef9">
              Återigen tycker jag att Kristdemokraterna hycklar i den här frågan.
              Det här handlar om barns säkerhet vid deras tillblivelse.
            </seg>
            <seg n="bec53681">
              Herr talman! Med detta vill jag yrka bifall till förslagen i
              propositionen och i utskottets betänkande. Jag vill återigen poängtera
              att det här är ett första steg, och jag önskar att vi snart kommer
              tillbaka med steg 2.
            </seg>
          </u>
          <note n="fc374a9f">
            I detta anförande instämde Marianne Carlström, Kerstin Engle,
            Maria Hassan, Hillevi Larsson, Johan Löfstrand, Elisebeht Markström,
            Christina Nenes, Marie Nordén och Rezene Tesfazion (alla s) samt
            Ulf Holm (mp).
          </note>
          <note type="speaker" n="1894ac19">
            Anf. 13 ANNIKA QARLSSON (c):
          </note>
          <u who="annika_qarlsson_19f936" xml:id="i-3da50eb5203ca2bb-0" n="1bbf199e">
            <seg n="3dab1e7a">
              Herr talman! Det här är spännande diskussioner eftersom de berör
              så djupa värderingar som ligger hos oss alla.
            </seg>
            <seg n="6dccb424">
              Jag satt på min kammare och funderade på ingångar och utgångar
              i en sådan här diskussion, på likheter och olikheter mellan kvinnor
              och män. Rent fysiskt vet vi alla att det finns yttre saker och
              en del inre egenskaper som är olika mellan kvinnor och män.
            </seg>
            <seg n="54c68330">
              När vi behandlar det här betänkandet är det intressant att diskutera
              egenskaper som hör ihop med föräldraskap. Är det några skillnader
              i det fallet? Förmågan att amma är en skillnad som är svår att
              komma ifrån. Men i övrigt finns det egentligen inte några skillnader.
              Det beror mer på vad vi har uppfostrats till eller vad vi har
              lärt oss.
            </seg>
            <seg n="1555ee87">
              När det gäller att ta ansvar för barn, sköta om dem, vara uppe
              på nätterna, söka vård för öroninflammationer och allt vad det
              handlar om är det ingen skillnad mellan kvinnor och män. När man
              diskuterar föräldraskap i heterosexuella förhållanden har man
              redan gått ifrån den fysiska betydelsen. Även om det finns kvinnor
              och män som rent fysiskt inte kan bli biologiska föräldrar har
              de andra egenskaper som vi välkomnar, så vi ger dem möjlighet
              att bli föräldrar.
            </seg>
            <seg n="25e2e804">
              I det här fallet gäller det att göra det ställningstagandet även
              i fråga om homosexuella relationer. Även där har man sådana egenskaper
              som krävs för att bli en god förälder, egenskaper som inte hänger
              ihop med det fysiska utan med hur man är som person, om man kan
              uppfostra barn, ta ansvar, ställa krav och sitta uppe och vänta
              till kl. 2 på natten när tonåringen äntligen kommer hem.
            </seg>
            <seg n="a5efe893">
              Det är så här verkligheten ser ut i dag. Det finns en mängd olika
              familjerelationer. Vi har sagt att det är okej för heterosexuella
              att bli föräldrar med samhällets stöd, även om de fysiskt inte
              kan det. Därför tycker jag att det känns väldigt bra och helt
              rimligt med det förslag som vi antar här i dag, även om det fortfarande
              finns fler steg att ta på det här området.
            </seg>
            <seg n="c066716e">
              Det handlar också om att skapa tydliga spelregler där man klargör
              vem som har ansvaret och barnens rättigheter.
            </seg>
            <seg n="c6f7e5b8">
              Men vad är det för väg som Kristdemokraterna i sin reservation
              väljer egentligen? Betänkandet går en väg, att det ska vara lika
              mellan de olika grupperna. Vi tycker att det är föräldraegenskaperna
              som är det viktiga.
            </seg>
            <seg n="f436406a">
              Det alternativ som Kristdemokraterna väljer i sin reservation
              är mera av ser-inte-hör-inte-vill-inte-veta-spåret. Man ser inte
              hur verkligheten ser ut i dag. Man ser inte till att det blir
              regler som gäller för de barn som ska växa upp i dessa relationer.
              Det enda som hade varit rimligt att föreslå i den reservationen
              hade varit att kriminalisera homosexuella som skaffar barn. Men
              det väljer man inte att göra. Nej, man håller för öronen och ögonen
              och vill inget veta.
            </seg>
            <seg n="d02ab663">
              I reservationen tar man också upp att vi som tillstyrker förslagen
              i betänkandet inte ser till barnens bästa. Då satt jag också på
              min kammare och funderade: Om man nu ser till de barn som växer
              upp i dessa relationer, vad är egentligen problemet? För en del
              barn blir det problem om man inte har en bra och trygg föräldrarelation,
              när det inte finns föräldrar som ställer upp, ställer krav, stöttar,
              vårdar och skäller lite ibland det hör ju till, det också.
            </seg>
            <seg n="ba8c9896">
              För många barn har det varit jobbigt att växa upp utan en närvarande
              förälder, men problemet har då varit att föräldern inte har varit
              närvarande, inte vilket kön den icke närvarande föräldern har
              haft.
            </seg>
            <seg n="4cdc2957">
              Det som kan ses som problem för de här barnen, de möjliga problemen,
              handlar om omgivningens inställning. Hur går diskussionerna kring
              klasskompisarnas föräldrars bord vid frukosten? Vad säger man?
              I det här finns det olika, gradvisa steg. Det kan handla om mobbning,
              det kan handla om diskriminering, och det kan handla om det som
              till slut leder även till hatbrott.
            </seg>
            <seg n="f8747af3">
              Vad är problemet när det här sker? Är det att det finns två mammor
              eller två pappor? Eller är det att det finns en omgivning, som
              Ingemar Vänerlöv med flera, som skapar den här situationen som
              till slut leder så långt att man kan tycka att det är okej att
              gå ut och knacka en bög? Det är det som det leder till i förlängningen.
              Därför är det ett mycket allvarligt ämne som vi diskuterar här
              i dag.
            </seg>
          </u>
          <note type="speaker" n="3f86df89">
            Anf. 14 ULF HOLM (mp):
          </note>
          <u who="ulf_holm_0fcd2f" xml:id="i-cb9da767ed63540c-0" n="d2f128fa">
            <seg n="5ff1b701">
              Herr talman! Det här är ett steg mot en bättre värld för framtiden.
              Så skulle jag vilja sammanfatta det här betänkandet och den här
              propositionen. Det är glädjande att se att enigheten är så stor
              i riksdagen kring detta förslag.
            </seg>
            <seg n="60602d06">
              Propositionen baseras på ett samarbete mellan Socialdemokraterna,
              Vänstern och Miljöpartiet, vilket betyder att vi från Miljöpartiet
              helt och hållet står bakom betänkandet och yrkar bifall till utskottets
              förslag i dess helhet.
            </seg>
            <seg n="7807b2aa">
              Förslaget innebär i korthet att lesbiska kvinnor som lever i
              samboförhållanden eller registrerat partnerskap får rätt till
              insemination på svenska sjukhus. Det är en diskrimineringsfråga
              i den meningen, herr talman, att lagstiftningen i dag gör skillnad
              på föräldrar utifrån sexuell läggning.
            </seg>
            <seg n="33fec91d">
              I dagsläget får de kvinnor som är gifta eller sammanboende med
              en man insemineras, andra kvinnor får det inte, vare sig de är
              lesbiska och lever i parrelation eller ensamstående hetero-, bi-
              eller homosexuella. Det är ett exempel på en lagstiftning som
              tydligt är heteronormativ och därför måste förändras. Det är därför
              vi från Miljöpartiet välkomnar denna förändring. Den innebär ett
              erkännande av samkönade familjer, vilket vi från Miljöpartiet
              har motionerat om vid ett flertal tillfällen de senaste mandatperioderna.
            </seg>
            <seg n="6d9c65c8">
              Verkligheten och nu vänder jag mig framför allt till Kristdemokraternas
              Ingemar Vänerlöv är den att lesbiska kvinnor redan i dag skaffar
              barn. Men de gör det inte i Sverige på grund av den lagstiftning
              vi har, utan de åker utomlands. Frågan är då vilket rättsligt
              skydd dessa barn har under uppväxten. Det som är den stora förändringen
              i denna lagändring är att vi också ger de barnen en rättstrygghet
              i Sverige. Det är den viktiga förändringen.
            </seg>
            <seg n="31d1c961">
              Man kan blunda för verkligheten och säga att det här inte existerar.
              Men det existerar, har funnits länge och kommer att fortsätta.
              Det blir därför en enkel justering till verkligheten, just för
              att ge barnen en trygghet för framtiden. Det är ett stort framsteg
              att barn vid assisterad befruktning kan få denna trygghet.
            </seg>
            <seg n="b1a46cd9">
              Lagen från 1984 och 1988 säger att barn som kommit till genom
              donerad sperma när de har uppnått tillräcklig mognad har rätt
              att få del av uppgifter om givaren. Men om man åker utomlands
              har inte barnen denna rätt. Det är en bra förändring att barnen
              nu får denna rätt att få veta sitt ursprung. Det är också för
              barnets bästa i dessa situationer. Jag förstår inte, herr talman,
              hur man kan motsätta sig denna ändring av lagstiftningen till
              det bättre.
            </seg>
            <seg n="ff62176a">
              Det här förslaget är ingenting nytt. Det har utretts flera gånger.
              Det plockades bort från utredningen som var för många år sedan.
              Där aviserade man att en förändring skulle komma, som tyvärr har
              dragit ut på tiden. Vi ska inte stå och diskutera i dag varför
              det drog ut på tiden, utan vi ska glädjas åt att det nu finns
              ett bra förslag kring detta.
            </seg>
            <seg n="f6be00f3">
              Ibland får man frågan oftast via mejl, för det är väldigt få
              som ringer, och man kan ana var de kommer ifrån om inte detta
              är ett sätt att gå för långt, att det skulle vara sexualpolitiskt
              revolutionerande för omvärlden. Men ingenting kan vara mer fel.
              Det är tvärtom så att det är Sverige som ligger väldigt långt
              efter inom detta område. Insemination för lesbiska och bisexuella
              kvinnor tillåts inte bara i välkända progressiva länder som Holland
              utan också i länder som Irland och Ryssland. Det borde inte vara
              för mycket begärt att Sverige ska vara åtminstone lika vidsynt
              som de katolska länderna Irland och Ryssland med sina utbredda
              uppfattningar i HBT-frågor.
            </seg>
            <seg n="97d247f8">
              Ingemar Vänerlöv vänder sig väldigt mycket mot just homolobbningen.
              Men jag undrar om den egentligen är så stark. Jag tror att tron
              sprids mer och mer i det svenska samhället att människor är lika
              och att föräldraskap inte har någonting med sexuell läggning att
              göra. Barn kan växa upp i väldigt trygga parförhållanden om det
              är en mamma och en mamma eller en pappa och en pappa, och det
              tror jag är bra för framtiden.
            </seg>
            <seg n="d239fe8a">
              Herr talman! Man får också frågor om kostnaderna och om nu detta
              ska prioriteras hos landstingen. Svaret är helt enkelt: Nej, det
              ska det inte. Det är upp till landstingen att bestämma om avgifter
              och om hur detta ska ske inom den befintliga verksamheten. Den
              viktiga förändringen är att landstingen inte ska kunna diskriminera
              mer, utan det ska vara tillåtet med insemination också i svenska
              landsting också en mycket bra framgång.
            </seg>
            <seg n="0b4bedb4">
              Från Miljöpartiets sida har vi en invändning som är väl känd.
              Det är naturligtvis att vi tycker att detta förslag inte ger svar
              på riktigt alla frågor. Vi vill därför att en utredning ska tillsättas
              för att utreda frågan om föräldraskapet ytterligare. Det har regeringen
              lovat, eller jag hoppas att justitieministern nu kommer att lova
              att det kommer en utredning som ska snabbutreda frågan ordentligt
              så att vi får klarhet i den.
            </seg>
          </u>
          <note n="beec76ee">
            Med detta, herr talman, yrkar jag bifall till utskottets förslag
            till beslut i betänkandet.
          </note>
          <note n="233dbd66">
            I detta anförande instämde, Marianne Carlström, Kerstin Engle,
            Maria Hassan, Elisebeht Markström, Christina Nenes, Marie Nordén
            och Rezene Tesfazion (alla s) samt Tasso Stafilidis (v).
          </note>
          <note type="speaker" n="f5e3a982">
            Anf. 15 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-9ed03244e0eb0ea3-0" n="6cd84675">
            <seg n="5793b421">
              Herr talman! Ärade ledamöter och åhörare! Vi måste faktiskt värna
              alla människors lika rättigheter och möjligheter. Vi måste också
              värna alla barns lika rättigheter. Med den utgångspunkten är det
              inte konstigt att vi har en så stor och bred majoritet över blockgränsen
              när vi nu diskuterar det här och att det bara finns ett enda parti
              som avviker från de sju partier som är representerade.
            </seg>
            <seg n="8fcbba8e">
              Vi har under de senaste decennierna sett att synen på homosexuella
              har förändrats. Vi har fått en mer öppen, mer liberal och modern
              syn.
            </seg>
            <seg n="0f3f144d">
              De krafter som fanns tidigare har begränsats men finns fortfarande
              kvar. Inte minst lagstiftningen har en viktig roll i det här,
              och där har det ju skett en rad olika insatser. Sedan möjligheten
              att ingå partnerskap infördes 1994 har partner fått samma möjlighet
              som gifta par att prövas som adoptionsföräldrar. Vi har också
              fått en ny sambolag.
            </seg>
            <seg n="d4090f63">
              Vi vet också att homosexuella på grund av dessa mörka krafter
              faktiskt till och med har fått betala med sina liv för sin sexuella
              läggning. De har dessutom diskriminerats på andra sätt. Därför
              har också en ny lag införts om förbud mot diskriminering på grund
              av sexuell läggning, och hets mot folkgrupp avseende sexuell läggning
              har kriminaliserats. Tidigare i år tillsatte också regeringen
              en utredning med uppdrag att ta ställning till om par av samma
              kön ska kunna ingå äktenskap.
            </seg>
            <seg n="a2095303">
              Med det förslag vi nu ska ta ställning till, om assisterad befruktning
              och föräldraskap, tar regeringen ytterligare ett steg. Nu handlar
              det om barnen. Man kan ju ha en principiell utgångspunkt, och
              man kan ha en praktisk utgångspunkt. Om jag börjar med den principiella
              är det min fasta övertygelse att homosexuella föräldrar är precis
              lika bra som heterosexuella. Det är väl egentligen självklart,
              men det verkar ändå inte riktigt vara det.
            </seg>
            <seg n="e4abe616">
              Jag tror dock egentligen att vi alla är överens, även representanter
              från Kristdemokraterna, om att det är fullkomligt ointressant
              vilken sexuell läggning man har när man ger kärlek, omtanke och
              trygghet till sina barn och att det är fullkomligt ointressant
              vilken sexuell läggning man har när man tröstar ett barn som är
              ledset, när man läser läxor med ett barn, när man kör till fotbollsträning,
              när man uppfostrar ett barn och när man lär ett barn vad som är
              rätt och fel. Då spelar den sexuella läggningen ingen som helst
              roll. Om vi inte är överens om det blir jag riktigt orolig.
            </seg>
            <seg n="c6635688">
              Med den bestämmelse om föräldraskapet som vi nu har föreslagit
              handlar det om att assisterad befruktning i dag bara får utföras
              i svensk sjukvård när kvinnan är gift eller sambo med en man.
              Nu föreslår vi att behandlingarna ska få utföras också när kvinnan
              är registrerad partner eller sambo med en annan kvinna. Den föreslagna
              bestämmelsen om föräldraskapet är på samma sätt som reglerna om
              faderskap vid assisterad befruktning knuten till samtycke till
              befruktningen. Barnet garanteras på så sätt två rättsliga föräldrar.
              Föräldraskapet blir alltså inte på samma sätt som i dag beroende
              av en adoption.
            </seg>
            <seg n="e4985f1a">
              Att ha två föräldrar ger barnet trygghet ekonomiskt, socialt
              och rättsligt inte bara under den tid då familjen lever tillsammans
              utan också om föräldrarna skulle separera eller om någon av dem
              skulle dö. Barnet har rätt till underhåll från sina föräldrar
              och arvsrätt efter dem och deras släktingar, och reglerna om vårdnad,
              boende och umgänge är knutna till föräldraskapet. Det är mycket
              tydliga och klara fördelar.
            </seg>
            <seg n="87df58e9">
              Då vill jag slutligen övergå till det som är den praktiska frågan,
              det som är praktiken. Vi vet ju att dessa familjer finns i dag.
              Man kan inte stoppa huvudet i sanden och säga att de inte finns.
              De barnen finns i dag. Med tanke på det vore det väldigt märkligt
              att inte ge dessa barn samma rättigheter som andra barn. Det vore
              faktiskt att diskriminera de här barnen. Man kan inte blunda för
              verkligheten på det sätt som Kristdemokraterna gör. Vi kommer
              nog aldrig jag tror faktiskt inte det att ha samma syn när det
              gäller att heterosexuella och homosexuella föräldrar kan ge samma
              trygghet. Men vi måste väl ändå utgå från samma verklighet, de
              barn som växer upp i dessa familjer. Nu tvingas föräldrarna utomlands
              eller göra det på egen hand. Ska verkligen dessa barn få ett sämre
              skydd än andra barn?
            </seg>
          </u>
          <note n="68132d5c">
            I detta anförande instämde Marianne Carlström, Kerstin Engle,
            Maria Hassan, Hillevi Larsson, Johan Löfstrand, Elisebeht Markström,
            Christina Nenes, Marie Nordén och Rezene Tesfazion (alla s), Tasso
            Stafilidis (v) samt Ulf Holm (mp).
          </note>
          <note type="speaker" n="4cc1f786">
            Anf. 16 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-b47ab1ddb0c67842-2" n="45a1d8b2">
            <seg n="11af2379">
              Herr talman! Först och främst vill jag hälsa justitieministern
              välkommen till debatten. Det är mycket roligt att justitieministern
              är här i dag. Den lagändring som vi tar ställning till är ju efterlängtad
              av många, och justitieministern är väl medveten om att vi från
              Folkpartiets sida vid ett flertal tillfällen har pekat på hur
              viktigt det är att man kommer fram med ett färdigt lagförslag
              i denna fråga. Justitieministern och jag har ju själva debatterat
              detta vid ett antal tillfällen. Så vi välkomnar att lagstiftningen
              nu kommer.
            </seg>
            <seg n="767125a8">
              Men när det gäller den fråga som Folkpartiet har en reservation
              om, fastställande av föräldraskap, vill jag ändå fråga justitieministern
              varför man inte tog upp den frågan i samband med att propositionen
              utarbetades utan i stället skjuter det på framtiden tillsammans
              med ett antal andra frågor som man säger att man ska fortsätta
              utreda. Den här frågan, om hur föräldraskapet ska fastställas,
              är ju inte på något sätt ny. Det är inte så att den inte har uppmärksammats
              tidigare. Redan i remissbehandlingen av den departementspromemoria
              som ligger till grund för lagförslaget var det ju flera remissinstanser
              som pekade på det orimliga i att man har olika regler för registrerade
              partner och heterosexuella makar när det gäller hur föräldraskapet
              ska fastställas.
            </seg>
            <seg n="442fc4d6">
              Det är därför väldigt tråkigt att man lägger fram en krångelparagraf
              för samkönade familjer på denna punkt när man i praktiken begär
              att medförälder ska bekräfta föräldraskapet genom att både samtycka
              före och bekräfta efteråt. För heterosexuella föräldrar räcker
              det däremot med att samtycka på förhand. Jag vill fråga justitieministern:
              Varför tog man inte upp denna aspekt när den så tydligt uppmärksammades
              i remissbehandlingen?
            </seg>
          </u>
          <note type="speaker" n="d10ec370">
            Anf. 17 Justitieminister THOMAS BODSTRÖM (s) replik:
          </note>
          <u who="thomas_bodström_minister_2000" xml:id="i-9ed03244e0eb0ea3-1" n="6cd84675">
            <seg n="51543999">
              Herr talman! Jag ska först säga att när man kommer med en ny
              lagstiftning, som det ändå är på det här området, ska man ha en
              ganska ödmjuk inställning. Det vill jag ha här på så sätt att
              jag inte anser att det här är hugget i sten för all framtid. Den
              fråga som Martin Andreasson tar upp är en fråga. Möjligheten att
              det också ska gälla utländska sjukhus är en annan fråga.
            </seg>
            <seg n="240a37b1">
              Den fråga som Martin Andreasson tar upp är inte ny, tvärtom.
              Den har diskuterats många gånger. Martin Andreasson har sin uppfattning
              klar. Jag är inte lika säker. Jag anser att det finns för- och
              nackdelar med det här. Nackdelen är helt enkelt att det faktiskt
              kan finnas andra situationer, det vill säga att det är en man
              som är med och som i så fall fråntas hela möjligheten att bli
              vårdnadshavare om han faktiskt hade velat bli det. Det är det
              som också har funnits med i diskussionen. Sedan tycker jag inte
              det är något att säga om att det är klart att det blir ett extra
              steg med en ytterligare bekräftelse. Det är nackdelen.
            </seg>
            <seg n="2d14a033">
              Innan den här frågan är helt löst tycker jag att det är bättre
              att vi inte försinkar den här lagstiftningen utan fortsätter diskutera
              den. Det finns ju också med i propositionen. Detta är en av de
              frågor som vi ska diskutera. Jag anser som sagt att det finns
              för- och nackdelar, men jag anser inte, trots att frågan har diskuterats
              under en tid, att det är så enkelt att det bara är att ta ställning
              till det ena eller det andra. Jag anser att man måste väga det
              här noga för och emot innan man tar ställning. Jag anser i vart
              fall inte att det inte finns skäl att gå fram med den här lagstiftningen
              för den sakens skull.
            </seg>
          </u>
          <note type="speaker" n="c5203e32">
            Anf. 18 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-b47ab1ddb0c67842-3" n="45a1d8b2">
            <seg n="2682c1f1">
              Herr talman! Ja, visst finns det för- och nackdelar här. Men
              har detta något med den sexuella läggningen hos de inblandade
              föräldrarna att göra? Det är den frågan jag tycker att man ska
              ställa sig, för när det gäller heterosexuella makar har man tydligen
              ansett det vara rimligt att man har en föräldraskapspresumtion
              som gäller även vid insemination eller annan assisterad befruktning
              med donerade spermier, det vill säga i sådana situationer där
              man faktiskt redan på förhand vet att det i vart fall inte är
              det biologiska föräldraskapet som ligger till grund för att medföräldern
              också blir rättslig förälder. Det är denna aspekt som det är så
              beklagligt att man inte uppmärksammar när man nu äntligen justerar
              lagstiftningen så att det blir möjligt med assisterad befruktning
              för kvinnor som lever i samkönade relationer.
            </seg>
            <seg n="e9ee9abd">
              De för- och nackdelar som justitieministern beskriver är giltiga,
              men detta borde i varje fall tillämpas enhetligt på de inblandade
              föräldrarna oavsett deras sexuella läggning.
            </seg>
          </u>
          <note type="speaker" n="58bafb71">
            Anf. 19 Justitieminister THOMAS BODSTRÖM (s) replik:
          </note>
          <u who="thomas_bodström_minister_2000" xml:id="i-9ed03244e0eb0ea3-2" n="6cd84675">
            <seg n="e0ff7743">
              Herr talman! Nej, det är inte fråga om sexuell läggning, utan
              det är fråga om den praktiska situation som uppstår där vi ser
              för- och nackdelar på ett annat sätt än när det gäller heterosexuella.
              Just med tanke på att det är för- och nackdelar och just med tanke
              på att det finns människor som tjänar eller förlorar på det ena
              eller det andra ställningstagandet, så tycker i alla fall jag
              att den här frågan inte är lika klar som de övriga frågorna.
            </seg>
            <seg n="4e5ecfd8">
              Men jag vill också säga att jag har full förståelse för dessa
              synpunkter. Och som jag säger finns det å ena sidan en stark bärkraft
              i det resonemang som Martin Andreasson för på samma sätt som det
              finns starka skäl å andra sidan.
            </seg>
            <seg n="7751e0c5">
              Men det är just därför som vi ska fortsätta att diskutera detta
              tillsammans med bland annat frågan om möjligheten att få assisterad
              befruktning också vid utländska sjukhus.
            </seg>
            <seg n="da2f11de">
              Jag anser att detta arbete ska påbörjas nu direkt. Detta är ett
              väldigt viktigt och stort steg. Och det är klart att frågan, som
              närmast är rent byråkratisk, om man ska få bekräfta detta en gång
              till, är nog så viktig, inte minst ur principiell synvinkel. Men
              jag anser inte att den på något sätt ska försinka detta. Nu ska
              vi ta detta steg, och sedan ska vi i positiv anda försöka lösa
              den och andra frågor som naturligtvis kan dyka upp när det är
              fråga om en ny lagstiftning. Det är ingenting som är unikt för
              detta på något sätt.
            </seg>
          </u>
          <note type="speaker" n="ac1925b5">
            Anf. 20 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-3da50eb5203ca2bb-1" n="1bbf199e">
            <seg n="6f519b98">
              Herr talman! Jag ska fortsätta lite grann på Martin Andreassons
              resonemang. Vi har valt att inte reservera oss eftersom vi tycker
              att det är ett bra betänkande, även om det, enligt Martin Andreassons
              resonemang, kan behövas lite till. Och vi har fått de olika delarna
              i detta sammanhang förklarade.
            </seg>
            <seg n="a15eed3a">
              Det vore intressant att få höra lite grann om tidsperspektivet.
              Hur lång tid handlar det om innan det kan komma fram kompletteringar
              till detta?
            </seg>
            <seg n="2369a036">
              Även frågan om könsneutral äktenskapslagstiftning hänger ihop
              med detta. Det som vi ser i lagstiftningen handlar mycket om att
              det är registrerade partner eller äkta makar. Jag tycker att den
              frågan också är viktig för att underlätta i fråga om detta och
              inte särskilja.
            </seg>
            <seg n="d0df11ac">
              Det vore därför intressant att få höra vilket tidsperspektiv
              som gäller även beträffande den utredning som inte blev riktigt
              som ett nästan enigt lagutskott föreslog.
            </seg>
          </u>
          <note type="speaker" n="f836a89a">
            Anf. 21 Justitieminister THOMAS BODSTRÖM (s) replik:
          </note>
          <u who="thomas_bodström_minister_2000" xml:id="i-9ed03244e0eb0ea3-3" n="6cd84675">
            <seg n="33c30ae2">
              Herr talman! Man ska vara försiktig med tidsaspekter innan man
              är säker. Men det finns ingen som helst anledning att inte påbörja
              arbetet direkt. Och det har redan påbörjats på Justitiedepartementet
              på det sättet att man tittar på vilka frågor som är aktuella.
            </seg>
            <seg n="e2b883cb">
              Det är klart att det är svårt att säga en exakt tid när det handlar
              om frågor där man inte vet hur man ska kunna ta ställning. Men
              låt oss vara helt överens om att arbetet med dessa frågor ska
              påbörjas, utöver det arbete som redan nu pågår. Men jag är inte
              lika säker på att jag vill lägga in detta tillsammans med frågan
              om könsneutrala äktenskap. Då kan det bli så att de frågor som
              tar lite längre tid medför att de övriga frågorna tar onödigt
              lång tid.
            </seg>
            <seg n="3812b1b2">
              Det finns nog därför skäl att se dessa frågor som mer praktiska
              och att man arbetar parallellt med dessa saker för att inte förlora
              någon tid.
            </seg>
          </u>
          <note type="speaker" n="004f0427">
            Anf. 22 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-3da50eb5203ca2bb-2" n="1bbf199e">
            <seg n="1fe119c9">
              Herr talman! Jag vill bara höra något om tidsperspektivet när
              det gäller den könsneutrala äktenskapslagstiftningen så är jag
              nöjd.
            </seg>
          </u>
          <note type="speaker" n="7f5d991e">
            Anf. 23 Justitieminister THOMAS BODSTRÖM (s) replik:
          </note>
          <u who="thomas_bodström_minister_2000" xml:id="i-9ed03244e0eb0ea3-4" n="6cd84675">
            <seg n="b50dd7a2">
              Herr talman! Jag vågar inte säga något exakt. Jag får med viss
              försiktighet säga att jag tror att den ska vara klar våren 2007.
              Men det är med viss försiktighet jag säger det. Jag vill understryka
              det. Men jag kan naturligtvis kontrollera uppgifterna och återkomma
              senare.
            </seg>
          </u>
          <note type="speaker" n="8cddf854">
            Anf. 24 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-ae7977325de54f08-4" n="12e066b5">
            <seg n="2adbe11e">
              Herr talman! Jag ställde en fråga till Thomas Bodström i mitt
              anförande som jag inte uppfattade att han svarade på. Jag kan
              upprepa den här direkt. På vilket sätt är det av hänsyn till barnets
              bästa som man berövar barnet möjligheten att växa upp med sin
              pappa? Det vill jag ha svar på.
            </seg>
            <seg n="c9f1a068">
              När inseminationslagstiftningen genomfördes 1984 gjordes bedömningen
              att den lagen inte skulle omfatta lesbiska par. Som skäl angavs
              att det inte fanns tillräcklig forskning om barn som kommer till
              genom insemination. Då gick man efter den så kallade försiktighetsprincipen.
              Men nu visar det sig, vilket även regeringen skriver i propositionen,
              att det egentligen inte har hänt någonting när det gäller forskningsläget.
              Man har ungefär samma bristfälliga kunskap. Det står så i propositionen.
              Men man är nu ändå beredd att släppa igenom detta lagförslag.
            </seg>
            <seg n="b3d7e641">
              Jag framförde i mitt anförande att det har varit en väldigt tung
              remisskritik mot detta. Jag undrar: Hur resonerar justitieministern
              när han väljer att inte ta hänsyn till den kraftiga kritiken som
              kommer bland annat från Socialstyrelsen och Bris?
            </seg>
          </u>
          <note type="speaker" n="38c12eda">
            Anf. 25 Justitieminister THOMAS BODSTRÖM (s) replik:
          </note>
          <u who="thomas_bodström_minister_2000" xml:id="i-9ed03244e0eb0ea3-5" n="6cd84675">
            <seg n="1ad1c9ed">
              Herr talman! Det är riktigt att det är flera remissinstanser
              som har invänt mot förslaget om assisterad befruktning. Men majoriteten
              har faktiskt tillstyrkt. Det ska vi komma ihåg. Det är alltså
              ett fullt demokratiskt och legitimt förslag.
            </seg>
            <seg n="b7bcfaa0">
              Jag vill också säga att vi under de tio år som har gått, i alla
              fall inom de flesta partierna, gått mot en mer modern och öppen
              syn. Vi har också fått denna typ av familjekonstellationer, och
              vi har kunnat se och konstatera att det inte på något sätt finns
              skäl att tro att dessa familjer inte skulle kunna ge samma trygghet
              och kärlek till sina barn.
            </seg>
            <seg n="76986b5e">
              Men det som vi nu också ska ta ställning till är vad som händer
              med de barn som nu ändå finns, Ingemar Vänerlöv. De finns ju här
              och nu när du och jag står och diskuterar dem. Ska dessa barn
              verkligen få ett sämre skydd än de barn som kommer till genom
              assisterad befruktning för heterosexuella och än de barn som kommer
              till i övriga familjer? Ska dessa barn verkligen få ett sämre
              skydd? De finns ju här och nu. Jag tycker att det är väldigt märkligt
              att man kan komma fram till den ståndpunkten, därför att det inte
              bara är en principiell ståndpunkt. Det kan vi diskutera hur länge
              som helst, och där har vi olika uppfattningar. Det är faktiskt
              så att vi måste utgå från verkligheten. Och det är det som Kristdemokraterna
              inte gör.
            </seg>
          </u>
          <note type="speaker" n="8634aff8">
            Anf. 26 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-ae7977325de54f08-5" n="12e066b5">
            <seg n="015796e5">
              Herr talman! Ja, Thomas Bodström, jag undrar hur det förhåller
              sig just med majoriteten av remissinstanserna. Jag vill minnas
              att när jag räknade på det var det 13 remissinstanser som var
              emot och 13 som var för, om jag räknade rätt. Och, märk väl, att
              av de remissinstanser som var för var det flera som hade homosexuella
              förtecken. Så det var ju självklart att de skulle vara för. Om
              man lite grann tänker bort dem är det nog så att remisskritiken
              överväger. Jag vill absolut påstå detta.
            </seg>
            <seg n="df6c95e5">
              Eftersom justitieministern är landets högste när det gäller ansvar
              för våra lagar och så vidare skulle jag vilja ha hans syn på följande.
              Om detta förslag nu antas ger det ju signaler om en helt ny inställning
              från samhället när det gäller familjefrågor, nämligen den att
              ett barn inte behöver någon pappa. Det menar vi kristdemokrater
              på sikt kan bli äventyrligt eftersom beprövad erfarenhet visar
              att frånvaron av en pappa under uppväxten ej sällan medför negativa
              effekter för den unge. Hur ser justitieministern på detta?
            </seg>
          </u>
          <note type="speaker" n="34e84a7d">
            Anf. 27 Justitieminister THOMAS BODSTRÖM (s) replik:
          </note>
          <u who="thomas_bodström_minister_2000" xml:id="i-9ed03244e0eb0ea3-6" n="6cd84675">
            <seg n="2207a1d5">
              Herr talman! Jag tycker att det vore lämpligt om även Ingemar
              Vänerlöv svarar på frågor på samma sätt som jag försöker göra
              det. Jag har nu försökt ställa den frågan dels i mitt inledningsanförande,
              dels i min replik. Varför ska man diskriminera dessa barn som
              finns i verkligheten? Jag finner att Ingemar Vänerlöv värjer sig
              för svaret. Och det finns bara ett svar på det, nämligen att det
              inte finns någon som helst rimlig förklaring till att dessa barn
              ska ha ett sämre skydd när det gäller att få reda på sitt biologiska
              ursprung, att de ska ha ett sämre skydd när det gäller arv och
              att de ska ha ett sämre skydd när det gäller vårdnadshavare om
              det inte är så att det finns grundläggande ideologiska skillnader.
              Och det är väl det som egentligen är svaret. Stå inte och tala
              om att det ska vara ett skydd för alla barn. Det är inte det som
              det är fråga om. Och jag har flera gånger konstaterat att jag
              inte får något svar på detta.
            </seg>
            <seg n="ec21b73b">
              Av ett 30-tal remissinstanser var det, enligt de uppgifter som
              jag har fått, en majoritet för detta. Jag sade också att det var
              flera som var emot. Låt oss därför räkna detta efteråt, så kan
              vi se vilket som stämmer.
            </seg>
            <seg n="8ed3bc6b">
              Det är också så att vi har olika familjebildningar i dag. Vi
              har familjer med en mamma och en pappa. Vi har familjer med en
              mamma som tar hand om flera barn. Vi har familjer med en pappa
              som uppfostrar flera barn. Och vi har familjer med två mammor
              och med två pappor. Det får inte bli på det sättet att de barn
              som växer upp i en familjebildning som inte passar Kristdemokraternas
              ideologiska inställning till homosexuella människor i allmänhet
              ska få ett sämre skydd, men det är det som det faktiskt är fråga
              om här.
            </seg>
            <seg n="48c7be32">
              Sedan är det väldigt intressant det hoppas jag att Kristdemokraterna
              och de andra borgerliga partierna ordentligt tar ställning till
              före valet hur man ska behandla alla de frågor som faktiskt väntar,
              till exempel frågor om assisterad befruktning vid utländska sjukhus,
              frågor om föräldraskap men också frågor om könsneutrala äktenskap,
              som vi kommer att ta ställning till inom ett par tre år. Ni bör
              i god tid före valet säga hur ni ska kunna hantera de här frågorna.
              Då räcker det nog inte med att bada i Maud Olofssons tunna, för
              då kommer ni att bli skrynkliga som russin. Det har motsättningarna
              inom det borgerliga blocket visat här med all önskvärd tydlighet.
            </seg>
          </u>
          <note type="speaker" n="bbb1e82c">
            Anf. 28 PATRIK NORINDER (m):
          </note>
          <u who="patrik_norinder_c2cfb9" xml:id="i-7ded567db07e47ca-0" n="78ff72b4">
            <seg n="14ece364">
              Herr talman! Jag har följt debatten under morgonen, och jag delar
              många av de åsikter som majoriteten har framfört här. Men jag
              har också en del invändningar mot majoritetstexten. Därför yrkar
              jag bifall till min motion L31 yrkande 1 under punkt 1 om att
              regeringen ska återkomma med lagförslag. Jag yrkar också bifall
              till motion L31 yrkande 2 under punkt 3.
            </seg>
            <seg n="33d1bc9c">
              Mina yrkanden grundar sig på min syn på hänsynstagande till barnets
              bästa, helt enligt FN:s barnkonvention som uttryckligen slår fast
              att barnets bästa ska komma i främsta rummet och ska vara en utgångspunkt
              i lagstiftningsarbetet. När jag har tagit del av propositionen
              och betänkandet får jag en känsla av att de kanske mer tar ställning
              till den vuxnes intresse av föräldraskap än omsorg om barnets
              bästa.
            </seg>
            <seg n="64ec7bc2">
              Jag grundar även mitt ställningstagande på frågan om lämpligheten
              att vara förälder. För mig finns det inget som säger att en människas
              sexuella läggning påverkar den personens fallenhet som förälder.
              En lesbisk kvinna kan självklart vara en kärleksfull, omvårdande
              moder och skiljer sig inte nödvändigtvis från andra kvinnor vad
              gäller förmåga att uppfostra ett barn.
            </seg>
            <seg n="dc7b98c1">
              Däremot finner jag svaga skäl för att det vid ett lesbiskt partnerskap
              eller samboförhållande ska vara självklart att den biologiska
              moderns partner eller sambo automatiskt ska bli förälder.
            </seg>
            <seg n="4bfe5e08">
              Herr talman! I dag löser många lesbiska kvinnor sin befruktning
              genom att söka upp utländska sjukhus eller genom att ta andra
              initiativ. Det får bland annat till följd att kvinnans barn inte
              kan härleda sitt ursprung, och i många fall är kanske även den
              medicinska tryggheten tveksam vid sådan befruktning. Jag tänker
              då speciellt på den stora utbredningen av aids här i världen.
            </seg>
            <seg n="e9c35711">
              Då befruktningar utanför den svenska sjukvården redan i dag sker
              och tillgängligheten utomlands är stor anser jag att det är bättre
              att lesbiska kvinnor får möjlighet till behandling på svenska
              sjukhus. Barnet får då bland annat möjlighet att i mogen ålder
              härleda sitt ursprung, en åtgärd som enligt uppgift är väsentlig
              för barnen. Om behandlingen sker på svenska sjukhus blir det även
              en garanti för medicinsk trygghet, en trygghet som minskar risken
              för att barnet föds med smitta eller okända genetiska defekter.
            </seg>
            <seg n="008a34c1">
              Herr talman! Tyvärr är forskningen rörande barn födda genom assisterad
              befruktning begränsad. Det hade kanske varit bättre att vänta
              med ett ställningstagande med detta betänkande tills mer forskning
              genomförts, särskilt när det finns uppgifter om att dessa barn
              är extra utsatta. Nu har dock regeringen valt att lägga fram en
              proposition i ämnet, till vilken vi har att ta ställning.
            </seg>
            <seg n="1a370703">
              I betänkandet säger majoriteten att den registrerade partnern
              eller sambon till den behandlade kvinnan också ska anses som barnets
              förälder, ett föräldraskap som ska säkerställas genom bekräftelse
              eller dom. Men om en kvinna blir behandlad utomlands eller löser
              moderskapet på annat sätt utanför den svenska sjukvården ska partnern
              enligt betänkandet anhålla om adoption. Jag anser att den behandlade
              kvinnans partner på samma sätt bör ansöka om sitt föräldraskap
              även när behandling har skett inom svensk sjukvård, det vill säga
              att föräldraskapet ska fastställas genom närståendeadoption. Det
              är en något omständligare procedur än regeringsförslaget men ger
              enligt min åsikt barnet en tryggare situation.
            </seg>
            <seg n="34b16db3">
              Att sedan regeringen lägger fram ett förslag där behandling kan
              ske endast på offentligt finansierade sjukhus får väl tillskrivas
              den socialistiska privatiseringsfobin. Självklart borde behandlingar
              ske på samtliga svenska sjukhus där det finns tillgänglig kompetens,
              något jag tycker att den borgerliga alliansen får rätta till efter
              valseger nästa år.
            </seg>
            <seg n="b15b73a2">
              Herr talman! Vad gäller kostnaden kan det tyckas att det är upp
              till de enskilda landstingen att besluta om denna ska bäras av
              skattekollektivet eller av kvinnan. Men det är en orimlig hållning
              eftersom det sätter enskilda landsting under stark press. Då det
              knappast kan vara en rättighet att föda barn eller att behandlingen
              skulle vara betingad av medicinska skäl är det för mig helt självklart
              att den behandlade kvinnan ska stå för kostnaden, en syn som även
              Helsingforss läns landsting har. Regeringen bör handla med detta
              som utgångspunkt. Jag har sett uppgifter som talar för att en
              behandling kostar i storleksordningen 30 000 kr per försök, och
              då ska man vara medveten om att det kan krävas fler försök för
              att bli gravid.
            </seg>
            <seg n="6b5e06e3">
              Herr talman! Som jag tidigare anförde tycker jag att denna lagstiftning
              hade kunnat anstå tills mer forskning fanns inom området, helt
              enligt försiktighetsprincipen. Det positiva i förslaget är dock
              att barnet kan härleda sitt ursprung, och med mitt tillägg får
              det en starkare ställning än om befruktning sker utomlands eller
              på annat sätt. Därför kan jag i dagsläget acceptera att assisterade
              befruktningar sker på svenska sjukhus med de förändringar som
              jag fört fram i motionen om närståendeadoption för partnern och
              betalning av behandlingen.
            </seg>
            <seg n="a282ec82">
              Det är barnets bästa som står i främsta rummet.
            </seg>
          </u>
          <note type="speaker" n="f577e904">
            Anf. 29 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-20809f12d06f6f29-1" n="61248611">
            <seg n="40af11e4">
              Herr talman! Jag har lyssnat på Patrik Norinders inlägg och har
              några frågor.
            </seg>
            <seg n="155ef418">
              Jag uppfattade inte riktigt hur det var beträffande närståendeadoption
              efter assisterad befruktning. Var det så att Patrik Norinder tyckte
              att både heterosexuella och homosexuella par skulle få genomgå
              närståendeadoption efter en assisterad befruktning, eller hörde
              jag rätt att det enbart ska gälla lesbiska kvinnor men inte heterosexuella?
              Om det är så: Hur motiverar Patrik Norinder det ställningstagandet?
            </seg>
            <seg n="1713a142">
              Vad gäller kostnadsfrågorna kan vi bara konstatera att kostnaderna
              är olika i olika landsting för de enskilda. Men vad gäller de
              faktiska kostnaderna är det så här: När det handlar om en insemination,
              då man alltså injicerar sperma i livmodern, kostar ingreppet ungefär
              3 000 kr. Men det som de flesta heterosexuella par i dag åtnjuter
              är mikroinjektioner för att man på alla sätt och vis försöker
              använda sig av de biologiska föräldrarnas könsceller. De injektionerna
              kostar mellan 20 000 och 30 000 kr.
            </seg>
            <seg n="a5a4065b">
              Jag kan bara upprepa det jag sade i mitt anförande eftersom jag
              tillhör vänsterblocket: Jag förutsätter att den utvecklingen kommer
              att ske att både heterosexuella och homosexuella par ska kunna
              få den här hjälpen just var gäller inseminationer kanske inte
              mikroinjektionerna eftersom de är mer komplicerade rent medicinskt
              även på mödravårdskliniker och andra sjukhus, även privata.
            </seg>
          </u>
          <note type="speaker" n="91d8645a">
            Anf. 30 PATRIK NORINDER (m) replik:
          </note>
          <u who="patrik_norinder_c2cfb9" xml:id="i-7ded567db07e47ca-1" n="78ff72b4">
            <seg n="0ca000a3">
              Herr talman! Om vi börjar med den sista delen vad gäller kostnaden
              så säger betänkandet att det här ska ske på allmänna sjukhus och
              inte på några andra ställen. De kostnadsuppgifter jag har sett
              det finns säkert andra kostnadsberäkningar också är i den här
              storleksordningen, och det bekräftas ju också av Tassos egna ord
              här.
            </seg>
            <seg n="b532a284">
              Jag tror inte att landstingen kommer att kunna låta skattebetalarna
              betala, för det här är ingen prioriterad åtgärd. De åtgärder som
              vidtas på sjukhusen ska ju prioriteras, och eftersom detta inte
              är en prioriterad åtgärd kommer det nog inte att kunna betalas
              med skattemedel. Jag tycker att det är att sätta onödig press
              på landstingen att säga att detta ska åtgärdas med skattebetalarnas
              pengar. Som jag sade i mitt huvudanförande är det inte fråga om
              någon medicinsk åtgärd. Det skulle också leda oss in på andra
              val om vad som gäller. Vad ska bekostas via skattemedel? Ska skönhetsoperationer
              bekostas via skattemedel? Det ska alltså finnas en medicinsk deklaration.
            </seg>
            <seg n="497dcad7">
              Frågan om närståendeadoptioner ska jag också svara på. Vi behandlar
              i dag frågan om assisterad befruktning vid lesbiska förhållanden,
              vilket mitt anförande handlat om. Jag har dragit parallellen att
              om en kvinna får hjälp någon annanstans, utomlands eller om hon
              hittar på något annat sätt, då är det adoption som gäller för
              partnern. Jag tycker att det här kan jämställas med om assisterad
              befruktning sker på svenska sjukhus.
            </seg>
            <seg n="3069d82f">
              Jag inser att det är ett lite krångligare förfarande, men det
              ger större säkerhet för barnet, och min utgångspunkt är att barnets
              säkerhet ska stå i främsta rummet. Därför tycker jag att man kan
              ta den lite krångligare proceduren med närståendeadoption, i stället
              för som nu genom dom eller bekräftelse.
            </seg>
          </u>
          <note type="speaker" n="ae7329ed">
            Anf. 31 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-20809f12d06f6f29-2" n="61248611">
            <seg n="3ca742a2">
              Fru talman! Då hörde jag alltså rätt, och jag beklagar det. I
              övrigt har jag full respekt för de synpunkter som Patrik Norinder
              för fram. Den ordning vi har i dag med faderskapspresumtion innebär
              att mannen automatiskt blir barnets far om han är gift med den
              kvinna som blir inseminerad eller som genomgår assisterad befruktning.
              Många av oss har i dagens debatt beklagat att vi inte får samma
              ordning för lesbiska par.
            </seg>
            <seg n="83293326">
              Många heterosexuella par åker utomlands och genomgår insemination
              eller assisterad befruktning. När paret sedan kommer hem till
              Sverige och kvinnan föder barnet träder faderskapspresumtionen
              i kraft, vilket innebär att kvinnans make automatiskt blir barnets
              far. Det jag inte kan förstå är varför Patrik Norinder i så fall
              inte vill ha samma ordning i de fallen och öka barnens säkerhet
              genom närståendeadoption, som alltså är en lite krångligare procedur.
            </seg>
            <seg n="07fe09dd">
              Ser Patrik Norinder olika på de barn som föds av en kvinna som
              är gift med en man och på de fall där en kvinna är gift med en
              annan kvinna? Jag får inte detta att gå ihop i Patrik Norinders
              resonemang, när han i övrigt instämmer i det som är grunden för
              förslaget. Det vore olyckligt om vi återigen skulle få en ordning
              där vi fortsätter att särbehandla personer på grund av deras sexuella
              läggning, vilket jag hör Patrik Norinder uttala sig för.
            </seg>
          </u>
          <note type="speaker" n="ae1cd6d5">
            Anf. 32 PATRIK NORINDER (m) replik:
          </note>
          <u who="patrik_norinder_c2cfb9" xml:id="i-7ded567db07e47ca-2" n="78ff72b4">
            <seg n="f420bbde">
              Fru talman! Jag har, som jag också sade i mitt huvudanförande,
              barnets perspektiv som ledtråd för mitt ställningstagande och
              Tasso vuxenperspektivet för sitt. Där skiljer vi oss helt enkelt.
              Vi har inte samma grund för våra ställningstaganden. Jag ser hela
              tiden till barnets bästa, och då får den vuxne komma i andra hand.
            </seg>
            <seg n="d041784f">
              Det är självklart skillnad mellan ett biologiskt faderskap och
              ett, som i det här fallet, juridiskt föräldraskap. Därför tycker
              jag att det bör göras en grundlig genomgång, vilket blir fallet
              i en närståendeadoption. Det är den trygghet jag kan ge det barn
              som befinner sig i den situationen. Vi har inte tillräcklig forskning
              om assisterad befruktning, om de barn som lever i dessa förhållanden.
              Det är i den lilla delen jag tycker att man borde kunna säkerställa
              barnets bästa, att ge det ytterligare en liten säkerhetsventil
              genom närståendeadoption.
            </seg>
            <seg n="4958dca6">
              Men som sagt, vi har olika perspektiv. Tasso har ett vuxenperspektiv.
              Jag har ett barnperspektiv. Vi kommer troligen att fortsätta ha
              skilda åsikter om detta, men i övrigt bejakar jag förslaget i
              stora delar. Jag tror att det är bra att vi genomför det. Det
              ger större säkerhet för både barn och vuxna.
            </seg>
          </u>
          <note type="speaker" n="18d91b7b">
            Anf. 33 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-556cc56311b7ecc7-0" n="e27b62b1">
            <seg n="82caa8dd">
              Fru talman! Kära vänner! Den 3 juni är en viktig dag i Sveriges
              riksdag. Jag känner mig djupt oroad för att beslutet i dag ska
              leda till att ännu fler barn fråntas rätten att växa upp med sin
              biologiska pappa. Vi behöver bara se på alla fängelser vi har
              i det här landet. Vi kan göra intervjuer. Vi kan prata med personalen
              med psykologer och andra. Då kommer det många gånger fram att
              frånvaron av en pappa under uppväxttiden lett till att det senare
              gått snett i livet. Jag säger naturligtvis inte att det är enda
              orsaken, men det är en viktig orsak. Alltså har den så kallade
              beprövade erfarenheten visat att det får negativa konsekvenser
              om barnet inte får växa upp med sina biologiska föräldrar. Det
              vill inte jag och Kristdemokraterna vara med om.
            </seg>
            <seg n="9c04a32f">
              Jag vill fråga dem som antytt att vi är omoderna: Är det omodernt
              att hävda barnets rätt till sin pappa? Det är faktiskt inte Kristdemokraterna
              som kommit på att det behövs en man och kvinna för att få barn.
              Majoriteten kan naturligtvis beskylla oss för det, men så är det
              inte. Jag är övertygad om att det som naturen lagt ned som fundament
              också är det optimala och det bästa.
            </seg>
            <seg n="24517655">
              Jag vill säga något om sättet att fatta beslut i den här kammaren.
              I dag gör man nämligen helt om ifall man röstar för de förslag
              som majoriteten lagt fram. Det man säger är alltså att papporna
              plötsligt inte behövs. Plötsligt är det inte lika viktigt med
              delad vårdnad som det varit tidigare. Och plötsligt har man fråntagit
              ett barn den viktigaste rättigheten det kan ha, nämligen att få
              växa upp och vårdas av sina biologiska föräldrar och ha vetskap
              om dem. Detta sägs i FN:s barnkonvention. Det kändes därför mycket
              sorgligt när jag fick propositionen och såg att barnkonventionen
              inte ens är omnämnd där.
            </seg>
            <seg n="1c3f2b16">
              Var finns barnperspektivet? Enligt det ratificeringsbeslut vi
              tagit ska vi ha med barnperspektivet i alla lagar och förordningar.
              Men när vi får en proposition om assisterad befruktning och föräldraskap
              finns där endast vuxenperspektivet. Jag tycker att det är skamligt!
              Jag kan gott säga att jag är besviken på mina kamrater i alliansen.
              Det vill jag säga. Det är bekymmersamt att barnperspektivet inte
              får ta över, för det handlar faktiskt om barnen.
            </seg>
            <seg n="66b3d773">
              Som jag gett uttryck för i olika sammanhang är det barnen som
              diskrimineras. Vi talar om att vissa barn inte får möjlighet att
              växa upp med sina föräldrar. Sedan vet vi att livet ser ut som
              det gör. Det är tyvärr inte alla barn som får den dagliga kontakten
              med sina biologiska föräldrar, men jag vill aldrig vara med och
              stifta en lag som utesluter detta, vilket vi gör i dag.
            </seg>
            <seg n="c36197ba">
              När det gäller remissinstanserna är det en mycket spännande läsning.
              Om jag tillhörde majoriteten skulle jag vara generad över att
              gå emot Socialstyrelsen, som i alla andra sammanhang, som jag
              känner till, har mycket hög kompetens i fråga om forskning, barns
              behov och på många andra områden. Och nu säger man att nej, Socialstyrelsen
              begriper ingenting.
            </seg>
            <seg n="569e1773">
              Man går emot Barnombudsmannen. Vad är det för barnombudsman man
              har tillsatt om man går emot Barnombudsmannen i en fråga som verkligen
              gäller barn? Man går också emot Barnens rätt i samhället, Bris.
              Man går emot Svenska läkarsällskapet.
            </seg>
            <seg n="a64ebe7d">
              Jag räknar upp alla dessa remissinstanser för er som anser att
              det är vi kristdemokrater som är anledningen till att vissa homosexuella
              trakasseras. Varför anser ni inte att dessa instanser har ansvar
              för detta?
            </seg>
            <seg n="1edcee85">
              Jag ska frejdigt, ärligt och rakt tala om en sak för er alla:
              Jag kommer aldrig att skämmas för att jag tar barnens parti! Det
              handlar inte om monopol, men jag välkomnar att man tar parti för
              barnen, framför de vuxna. Jag yrkar bifall till reservation 1.
            </seg>
          </u>
          <note n="95569827">
            I detta anförande instämde Annelie Enochson, Lars Gustafsson,
            Dan Kihlström, Kenneth Lantz, Lars Lindén, Else-Marie Lindgren,
            Torsten Lindström, Mikael Oscarsson, Sven Gunnar Persson, Tuve
            Skånberg, Gunilla Tjernberg, Ingemar Vänerlöv och Erling Wälivaara
            (alla kd).
          </note>
          <note type="speaker" n="22169b73">
            Anf. 34 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-c0c736b7dbd68312-2" n="42462815">
            <seg n="8dc3fad8">
              Fru talman! Jag hade inte tänkt begära fler repliker jag tyckte
              att det räckte med den debatt vi hade förut men det går inte att
              låta bli.
            </seg>
            <seg n="ba2cdfe6">
              Nu handlar det om monopol igen. Är det bara kd som har barnperspektiv
              medan alla vi andra har enbart vuxenperspektiv? Är det så illa,
              Chatrine Pålsson?
            </seg>
            <seg n="0e26a63b">
              Stämmer det att all forskning och all beprövad erfarenhet pekar
              på att alla fall då människor blir kriminella, gör något brottsligt
              eller får problem beror på frånvarande fäder? Är det så? I så
              fall har vi läst olika saker. Då har vi inte följt forskningen
              på samma sätt.
            </seg>
            <seg n="c7a2c755">
              Självklart har barnen rätt till en pappa. Men här handlar det
              om rätt till två föräldrar. Det handlar också om rätten att få
              vetskap om vem den biologiska pappan är.
            </seg>
            <seg n="9da7a14f">
              Varför har vi denna diskussion nu? Kd har ju varit med förut
              och antagit propositioner om äggdonation och om assisterad befruktning
              för heterosexuella. Nu har vi den när det gäller diskriminering
              av homosexuella. Är det inte dags att öppna ögonen och se de barn
              som finns i samhället?
            </seg>
            <seg n="3be910a0">
              Vad behöver barn? De behöver en bra uppväxt. De behöver kärlek.
              De behöver någon som bryr sig om dem. Ingenting talar för att
              förmågan att älska och vägleda ett barn ska ha att göra med den
              sexuella läggningen. Och Sverige behöver faktiskt fler barn.
            </seg>
            <seg n="6204876f">
              Det är inte vår uppgift att använda lagen för att upprätthålla
              ålderdomliga värderingar. Som medmänniskor och politiker måste
              vi se verkligheten. Det handlar om att bejaka och uppmuntra kärleksfulla
              och trygga familjebildningar. På det sättet kan vi bygga ett bra
              samhälle för våra barn.
            </seg>
          </u>
          <note type="speaker" n="9b6c6cbe">
            Anf. 35 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-1" n="e27b62b1">
            <seg n="27b7cbfe">
              Fru talman! Apropå frågan om huruvida ni har haft ett barnperspektiv
              eller inte kan jag bara konstatera att det inte finns med i propositionen.
              FN:s barnkonvention finns inte nämnd. Det kanske Marianne Carlström
              ångrar i dag, men säg då det i så fall.
            </seg>
            <seg n="bf10ece9">
              Jag ger mig inte ut för att ha monopol, men jag kommer att fortsätta
              att hävda att barnperspektivet är det överordnade, det som väger
              tyngst i sådana här fall. Det hävdar också alla dessa 13 tunga
              remissinstanser som avstyrker förslaget.
            </seg>
            <seg n="affc0870">
              Propositionen om äggdonation sade vi nej till av precis samma
              skäl. I vårt medicinsk-etiska program, som har varit underlag
              för många motioner här, vill vi också att spermadonationer på
              sikt ska upphöra också bland heterosexuella, av precis samma skäl.
              Tekniken och den medicinska utvecklingen har gjort att man alltid
              hittar någon liten sperma i pappans bitestikel som fungerar.
            </seg>
            <seg n="5a7debd3">
              Så till detta om att få veta sitt ursprung. Om jag har läst rätt
              innebär förslaget att barnen inte får det förrän de nästan är
              vuxna. Anser Marianne Carlström att det är detta som är garanten?
              Alla barn letar efter sitt biologiska ursprung. Det fick vi veta
              inte minst när vi satt i den gemensamma utredningen. Alla barn
              som är adopterade söker sina rötter. Gör de det inte i en viss
              tid så gör de det senare.
            </seg>
            <seg n="92c119f2">
              Det är min fasta övertygelse och jag stärks i detta ju mer vi
              diskuterar att vi kristdemokrater har gjort ett riktigt ställningstagande.
            </seg>
          </u>
          <note type="speaker" n="2fe30006">
            Anf. 36 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-c0c736b7dbd68312-3" n="42462815">
            <seg n="688a0c24">
              Fru talman! Att alla barn skulle vilja veta sitt ursprung är
              jag inte säker på, men alla barn ska ha möjlighet att söka efter
              sitt ursprung. Det är jag helt övertygad om. Det står i FN:s barnkonvention,
              och det uppfyller vi med denna proposition och med detta betänkande.
              Det finns alltså med.
            </seg>
            <seg n="68cafc19">
              Det står att barnet har rätt att få veta detta när det har uppnått
              tillräcklig mognad. Vi anser att detta är en fråga som är så viktig
              att den ska utredas vidare. Vi kommer att återkomma till den.
            </seg>
            <seg n="b455a86d">
              Jag vill gärna ta upp något som jag inte hann med i förra inlägget,
              nämligen de eviga remissinstanserna. För tre år sedan stod vi
              här och diskuterade om homosexuella skulle ha möjlighet att adoptera.
              Då var alla remissinstanser i utredningen överens om att vi skulle
              tillåta styvbarns- och närståendeadoptioner. Det var bara Kristdemokraterna
              som inte ville tillåta vare sig internationella adoptioner eller
              närståendeadoptioner. Ändå har man mage att nu säga att vi inte
              följer remissinstanserna. Ni är ju precis lika goda. Man läser
              remissinstansernas yttranden och man gör sina bedömningar. Är
              det inte därför vi är politiker för att göra de bedömningarna?
            </seg>
            <seg n="39030891">
              Det finns inga experter på barn i homosexuella familjer. Det
              finns en massa barnexperter, men det finns inga som enbart är
              experter på barn i homosexuella familjer.
            </seg>
          </u>
          <note type="speaker" n="c18ea008">
            Anf. 37 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-2" n="e27b62b1">
            <seg n="0501a711">
              Fru talman! Marianne Carlström säger att ni uppfyller barnkonventionen.
              Det tycker inte jag.
            </seg>
            <seg n="da8cb4d0">
              Det låter hemskt att säga det, men ni berövar ju vissa barn rätten
              till en pappa. Då tycker jag inte att man följer FN:s barnkonvention.
              Man kan ju inte åberopa FN:s barnkonvention i ena inlägget och
              sedan negligera den i nästa inlägg.
            </seg>
            <seg n="4b3c522a">
              I § 7 står det att barnet har rätt att få omsorg av sina biologiska
              föräldrar och få vetskap om dem. Det är oerhört maktpåliggande
              att ha FN:s barnkonvention i fokus. Det tycker jag att regeringen
              har missat.
            </seg>
            <seg n="742e75ee">
              Om Marianne Carlström skulle vara ärlig så tror jag att hon skulle
              hålla med om att det borde vara mer av barnperspektiv i propositionen.
              Här handlar det enbart om vuxna vuxnas rättigheter till barn.
            </seg>
            <seg n="cdf38d60">
              Jag vet och förstår att alla vuxna längtar efter barn. Och vare
              sig vi är homosexuella eller vi är heterosexuella är vi lika dåliga
              eller goda föräldrar allihop. Men det handlar inte om det. Det
              handlar om barnets rätt att ha en mamma och en pappa.
            </seg>
            <seg n="81173f88">
              Det handlar inte på något sätt om att diskriminera homosexuella.
              Det vill vi inte göra.
            </seg>
            <seg n="aa80f9d1">
              Vi tycker ändå att diskriminering av barn är minst lika illa.
              Det upplever jag att den här propositionen har gjort.
            </seg>
          </u>
          <note type="speaker" n="35847c8e">
            Anf. 38 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-20809f12d06f6f29-3" n="61248611">
            <seg n="26aa62c6">
              Fru talman! Vi hör hur Chatrine Pålsson och Kristdemokraterna
              gång på gång säger: Vi vill inte diskriminera homosexuella. Vi
              vill inte det. Vi vill bara barnets bästa. Samtidigt ser en majoritet
              i den här kammaren hur ensamma Kristdemokraterna står. Vi ser
              att det ni talar om hela tiden är diskriminering.
            </seg>
            <seg n="f46ccf1c">
              Vi bortser från det och tänker inte för en stund på den diskriminering
              som vi alla andra ser att Kristdemokraterna står för vad gäller
              vuxna personer och homosexuella utan talar i stället om barnen.
              Där kan jag inte heller förstå hur Chatrine Pålsson kan stå i
              talarstolen och säga att hon både är stolt och att hon inte skäms
              över sin inställning när det hon i själva verket gör, fru talman,
              är att diskriminera just de barn som Chatrine Pålsson säger sig
              värna om.
            </seg>
            <seg n="654c04ab">
              Vi som har samarbetat och lagt fram förslaget, majoriteten i
              kammaren och majoriteten i lagutskottet som står bakom förslaget,
              ser just vilka fördelar förslaget har för barnen. Det gäller de
              barn som tillkommer på det här sättet. Det är de barn som oavsett
              vad jag eller Chatrine Pålsson tycker, och oavsett vad Kristdemokraterna
              yrkar i talarstolen, tillkommer ändå. Vi ser just till de barnens
              sociala och juridiska trygghet. Det kommer de att få med det här
              förslaget.
            </seg>
            <seg n="0e761010">
              Om vi hade gjort som Kristdemokraterna hade sagt hade vi fortsatt
              att utsätta barn för fara genom att de får tillkomma med de risker
              som bland annat Patrik Norinder tog upp här innan där man kan
              faktiskt överföra smittsamma sjukdomar och annat. Är Chatrine
              Pålsson beredd att stå fast vid sitt ställningstagande?
            </seg>
          </u>
          <note type="speaker" n="4579b899">
            Anf. 39 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-3" n="e27b62b1">
            <seg n="1e23b462">
              Fru talman! Vi har debatterat många gånger, Tasso Stafilidis,
              och har en god känsla i våra debatter. Men jag kommer att stå
              fast vid det. Jag är också övertygad om att det är rätt. Det är
              riktigt att Kristdemokraterna är den partigrupp i riksdagen som
              är den enda partigrupp som står upp för det. Men jag vet att det
              inom de flesta andra partier finns tveksamhet.
            </seg>
            <seg n="405a904a">
              Jag hade nästan önskat att det här hade varit en fråga där det
              hade varit fri röstning som det var förr i riksdagen. Det är på
              många sätt en så grundläggande samvetsfråga. Jag har talat med
              många här i korridorerna som känner: Nej, usch, vad det här känns
              jobbigt och svårt. Det tycker jag att vi en sådan här dag kan
              säga.
            </seg>
            <seg n="7c000f51">
              Om man sedan har en sådan tradition eller disciplin i sina grupper
              att man ändå vill ha ett gruppbeslut har jag stor förståelse för
              det. Men det här hade verkligen lämpat sig för fri röstning i
              kammaren.
            </seg>
            <seg n="8530ca94">
              Jag är absolut ärlig. Det är bara barnperspektivet som är min
              ledstjärna. Där har jag i alla de debatter som jag har varit med
              i sedan år 1992 varit konsekvent. När Partnerskapskommittén lade
              fram sitt betänkande och det vet Tasso Stafilidis också var det
              ordförandens utslagsröst som avgjorde.
            </seg>
            <seg n="c155b47f">
              Då sade alla: Detta var steget. Vi skulle inte komma längre.
              Det skulle inte bli tal om adoption. Sedan har den ena efter den
              andra saken gått. Här har varit nästan en majoritet som bara för
              tio år sedan som haft den här åsikten i dessa frågor. Det är just
              därför att det så lätt går vidare hela tiden som man måste se
              lite längre bortom hörnet.
            </seg>
          </u>
          <note type="speaker" n="5f9f9167">
            Anf. 40 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-20809f12d06f6f29-4" n="61248611">
            <seg n="74caae49">
              Fru talman! Det är precis det jag ber dig att göra, att se lite
              längre bakom hörnet. Om du tittar bakom det hörnet kommer du att
              se alla de barn som du nu står och demoniserar om i talarstolen.
              Det är alla de barn som inte kommer att få samma juridiska och
              sociala trygghet och rättigheter som de barn som Chatrine Pålsson
              talar sig varm för. Varför, Chatrine Pålsson?
            </seg>
            <seg n="fc6a4511">
              Chatrine Pålsson säger att hon bara har barnperspektivet för
              ögonen. Samtidigt erkänner hon att det inte gäller alla barn.
              Det gäller bara majoriteten av barnen. Barnperspektivet som Chatrine
              Pålsson har för ögonen gäller inte alla de barn som växer upp
              tillsammans med samkönade föräldrar. Det gäller inte alla de barn
              som tillkommer genom insemination antingen hemma eller på sjukhus
              utomlands.
            </seg>
            <seg n="ee24385a">
              Erkänn, Chatrine Pålsson, att ditt och Kristdemokraternas barnperspektiv
              enbart handlar om de barn som passar in i ert mönster! Vi andra
              och majoriteten i den här kammaren har ett barnperspektiv som
              inkluderar alla barn. Vi tycker att det är väldigt bra med de
              barn som har både en mamma och en pappa och som lever i kärnfamiljer.
              Det är mycket bra. Vi tycker även att det är lika bra med barnen
              som växer upp med ensamstående föräldrar. Det är också lika bra
              med barnen som växer upp med samkönade föräldrar och med föräldrar
              som till och med inte är gifta med varandra, tänka sig!
            </seg>
            <seg n="ccf00adf">
              Det är alla de barnen som vi talar oss varma för. Det är ett
              barnperspektiv som vi står för. Men det gör inte Kristdemokraterna.
              Ni står för ett barnperspektiv som exkluderar en massa barn. Det
              är viktigt att synliggöra.
            </seg>
          </u>
          <note type="speaker" n="fbfeae7f">
            Anf. 41 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-4" n="e27b62b1">
            <seg n="12a34198">
              Fru talman! Jag är inte förvånad över Tasso Stafilidis åsikt
              i den här frågan. Det kan jag lämna.
            </seg>
            <seg n="84ca5adf">
              Trots allt har de allra flesta barn två föräldrar, en mamma och
              en pappa, som väl är, oavsett om de lever tillsammans eller inte
              och oavsett om de är gifta eller inte. En del barn har en förälder
              på grund av att den andra föräldern är död. Men då har de flesta
              också anhöriga till den föräldern som har gått bort som de kan
              knyta an till. Det finns alltså ensamstående föräldrar av andra
              skäl. De gör ett fantastiskt jobb.
            </seg>
            <seg n="023b8a26">
              Jag har några frågor. Tycker Tasso Stafilidis att allt människor
              ändå gör ska legaliseras? Är det så inom andra områden? Om människor
              ändå gör någonting ska det legaliseras, eftersom de ändå gör det.
            </seg>
            <seg n="935131fc">
              Jag är förvånad över att Tasso Stafilidis inte uppmärksammar
              och fäster något vikt vid vad Socialstyrelsen säger, vad Barnombudsmannen
              säger, vad Bris säger, vad Familjerättssocionomernas riksförening
              säger, vad Hovrätten över Skåne och Blekinge säger, vad Kammarrätten
              i Göteborg säger, vad Umeå tingsrätt säger, vad Svenska Läkaresällskapet
              säger och så vidare.
            </seg>
            <seg n="91ec0560">
              För er måste det vara bekymmersamt att gå emot sådana tunga remissinstanser
              i sådan här fråga. Jag är övertygad om att dessa har barnen för
              ögonen som enda argument för att man går emot förslaget.
            </seg>
          </u>
          <note type="speaker" n="532ea4c8">
            Anf. 42 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-b47ab1ddb0c67842-4" n="45a1d8b2">
            <seg n="d975675e">
              Fru talman! Kristdemokraternas argument får konsekvenser också
              på andra områden. Nu öppnar tydligen Kristdemokraterna för att
              man ska förbjuda alla givarinsemination eller assisterad befruktning
              med donerade könsceller över huvud taget, om jag förstår Chatrine
              Pålsson rätt.
            </seg>
            <seg n="6678cd57">
              Om jag har missuppfattat det välkomnar jag ett tillrättaläggande.
              Annars beklagar jag detta. Jag tror att alla de familjer som har
              älskade, efterlängtade och välkomnade barn som har tillkommit
              genom assisterad befruktning med givardonation också beklagar
              detta. Jag tror att Infertilas riksförening också beklagar ett
              sådant besked.
            </seg>
            <seg n="e80e08bb">
              Resonemanget får också konsekvenser när det gäller adoptioner
              och alla de modiga, väl förberedda ensamstående, ofta kvinnor,
              som ansöker om att bli prövade för sin lämplighet som adoptivförälder.
              Kommer Kristdemokraterna att agera för att stoppa denna möjlighet?
            </seg>
            <seg n="3577f344">
              Den utnyttjas inte minst av många som gör värdefulla insatser
              för fattiga människor i andra länder och som när de flyttar tillbaka
              till Sverige inser att de har en möjlighet att ge ett barn en
              trygg uppväxt i Sverige.
            </seg>
          </u>
          <note type="speaker" n="fb88e4e2">
            Anf. 43 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-5" n="e27b62b1">
            <seg n="421d093d">
              Fru talman! Kristdemokraterna har skrivit att vi tycker att givarinsemination
              i heterosexuella familjer på sikt ska upphöra. Där är det nu så
              som jag sade i mitt anförande; den tekniska och medicinska utveckling
              har gått så mycket framåt att man i regel hittar någon sperma
              som man kan använda till befruktning utanför kroppen mellan man
              och kvinna. En sådan befruktning finns det inte några som helst
              etiska komplikationer med, tycker jag.
            </seg>
            <seg n="620b7726">
              Det står att detta på sikt ska upphöra, och det finns också förankrat
              hos den medicinska vetenskapen. Den säger att det är så här. Det
              sker få givarinseminationer i dag bland heterosexuella.
            </seg>
            <seg n="ebf96115">
              När det gäller ensamståendes adoptioner har vi motionerat om
              en översyn av hela adoptionslagen med specifik översyn av detta.
              Jag kan säga att jag inte skulle acceptera en ensamståendes adoption
              om jag sitter i en socialnämnd. Men det är min åsikt, som jag
              är mycket övertygad om. Jag tror att om ett barn adopteras så
              är det verkligen ännu viktigare att det har två föräldrar, en
              mamma och en pappa, för att klara av den problematik som kan uppstå
              och som vi tyvärr ofta ser.
            </seg>
            <seg n="5389a443">
              Jag vill ställa en fråga till Martin Andreasson. I gårdagens
              Dagen fanns det en ganska stor artikel från hela den svenska kristenheten
              som representerade hundratusentals personer. De bad oss som politiker
              att ta vårt förnuft till fånga och inte rösta igenom detta.
            </seg>
            <seg n="41645db1">
              Vad säger Martin Andreasson till alla frisinnade inom Folkpartiet
              som står där med sina namn och vädjar till oss?
            </seg>
          </u>
          <note type="speaker" n="c53c4538">
            Anf. 44 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-b47ab1ddb0c67842-5" n="45a1d8b2">
            <seg n="45da3afe">
              Fru talman! För det första har jag en liten rättelse. Det var
              väl trots allt inte representanter för hela den samlade kristenheten.
              Såvitt jag minns var det åtminstone ett ganska stort samfund som
              inte hade representanter där kanske rentav det allra största.
            </seg>
            <seg n="02caaadc">
              För det andra blir jag lite förvånad över att det argumentet
              dyker upp här. Menar Chatrine Pålsson att det är religiösa argument
              som Kristdemokraterna baserar sitt ställningstagande på? Är det
              religiösa ställningstaganden som vi ska rösta om här i riksdagen?
              Gäller det huruvida olika religiösa principer är rätt eller fel?
              Själv anser jag att varje människas egen religiösa livsåskådning
              är en ensak för den personen. Självfallet ska det respekteras.
              Men om Kristdemokraterna vill att vi ska argumentera utifrån religiösa
              argument så blir jag lite förvånad.
            </seg>
            <seg n="7cad64a7">
              Slutligen, fru talman, så har det talats mycket om Barnkonventionen
              här. Jag skulle vilja att vi uppmärksammar de inledningsstycken
              som är portalen till hela barnkonventionen. Där lyfter man fram
              betydelsen av att familjen särskilt för barnens utveckling och
              välfärd, bör ges nödvändigt skydd och bistånd så att den till
              fullo kan ta på sig sitt ansvar i samhället.
            </seg>
            <seg n="b88d4d24">
              För oss handlar denna lagstiftning om att erkänna alla familjer
              på lika villkor, att bedöma alla familjer utifrån rättvisa och
              enhetliga måttstockar och att ge alla familjer en möjlighet och
              en chans till erkännande av samhället så att man till fullo kan
              ta på sig sitt ansvar i samhället. Så står det i Barnkonventionen.
            </seg>
          </u>
          <note type="speaker" n="d80c218f">
            Anf. 45 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-6" n="e27b62b1">
            <seg n="b0240bb6">
              Fru talman! Jag är jätteglad att det står om familjen där. Men
              familjens viktigaste uppgift är barnen. Då får man gå ett steg
              längre ned och höra vad barnen har för rättigheter. Det är det
              vi har gjort.
            </seg>
            <seg n="4dac060a">
              Det är lite spännande med religiösa argument och med det som
              Martin Andreasson säger. Först och främst är kyrkorna en stor
              ideell kraft som aldrig kan ersättas av något annat. De arbetar
              med bistånd, med missbrukarvård, med hemlöshet och det ena med
              det andra. Det är rent socialt arbete. De arbetar för utsatta
              barn, de har diakonal verksamhet och de gör så mycket! Då har
              man en grund att stå på, där barnen i kyrkan har en stark plattform.
              Jag tänker på all ideell barnverksamhet som försiggår där, där
              hundratusentals barn kontinuerligt finns i kyrkans rum och får
              lära sig saker. Vi har scoutverksamheter och så vidare.
            </seg>
            <seg n="e5452e12">
              Det handlar om grundsynen. Martin Andreasson vet att den kristna
              etiken och människosynen är det som driver Kristdemokraterna vidare.
              Jag tycker att man skulle lyssna lite mer på den stora ideella
              folkrörelsekraften.
            </seg>
          </u>
          <note type="speaker" n="10674f34">
            Anf. 46 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-3da50eb5203ca2bb-3" n="1bbf199e">
            <seg n="46587a47">
              Fru talman! Jag säger som jag gjorde när jag inledde mitt anförande:
              Detta är en spännande diskussion. Den handlar om djupa värderingar
              som finns hos oss alla och som bygger på det som vi har med oss
              när vi växer upp och det som vi får till oss genom omgivningen.
            </seg>
            <seg n="18e01ece">
              Det är lite spännande att lyssna. Det är några steg till som
              Kristdemokraterna har tagit i dag när de har sagt att även de
              heterosexuella föräldrar som inte har fysisk möjlighet att få
              barn inte heller ska ha den möjligheten framöver. Då hamnar vi
              i en annan diskussion.
            </seg>
            <seg n="cf5b48cb">
              I mitt anförande lyfte jag fram just detta i betänkandet likställer
              vi olika familjekonstellationer oavsett om de är heterosexuella
              eller homosexuella. Vi ser att det är de inre värdena som man
              har som person, och inte könet, som är viktiga för huruvida man
              är en bra förälder för sitt barn. Men tydligen finns det skillnader
              mellan oss här.
            </seg>
            <seg n="1958a970">
              Det som jag frågade efter och som jag hade hoppats att få ett
              svar från Ingemar Vänerlöv på i förra vändan handlar om detta.
              Om vi likställer de olika familjekonstellationerna så kan det
              finnas två andra alternativ.
            </seg>
            <seg n="7665361d">
              Man kan fortsätta som nu; man hör inget, ser inget och vill inget
              veta. Alla de barn som i dag finns utanför trygghetssystemen ser
              vi inte. Vi bryr oss inte om dem.
            </seg>
            <seg n="463c3cb3">
              Nästa steg är att också ta konsekvenserna av det resonemang som
              Chatrine Pålsson och Kristdemokraterna har. Det innebär också
              att man kriminaliserar dem som sätter barn till världen utan att
              barnet har en mamma eller pappa. Är det det som Chatrine Pålsson
              vill åstadkomma?
            </seg>
          </u>
          <note type="speaker" n="2be39444">
            Anf. 47 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-7" n="e27b62b1">
            <seg n="7d0a2317">
              Fru talman! Lagen är normativ. Det vi stiftar i den här lagen
              kommer att vara normativt för samhället. Som jag sade tidigare
              så kan man inte stifta lagar och legalisera allt som folk gör
              ändå. Alla barn ska ha en trygghet, och det har de i dagens samhälle.
              Det är självklart; det handlar inte om det.
            </seg>
            <seg n="671589d0">
              Det handlar om framtiden. Det beslut vi fattar i dag handlar
              om att assisterad befruktning får göras på våra svenska sjukhus.
              Vi antar en ny lag i dag. Då handlar det om hur framtiden ska
              bli.
            </seg>
            <seg n="0dcc888a">
              När det gäller frågan om dem som fysiskt inte kan få barn på
              vanlig väg så har vi alltid sagt att hjälp med befruktningen med
              IVF när man av något skäl inte blir gravid inte är några problem.
              Det handlar om ifall man ska ha sperma eller ägg från någon annan
              person. Det är då det kan bli komplicerat för det kommande barnet.
              Det är precis det som det handlar om. Vi har sagt nej till äggdonation
              det vet Annika Qarlsson. Vi vill på sikt att spermadonation ska
              upphöra. Det kommer också att upphöra, för det sker väldigt få
              spermadonationer i dag. Man hittar alltid några spermier i bitestikeln
              och det kunde man inte göra tidigare som räcker för att befrukta
              ägget från kvinnan.
            </seg>
            <seg n="1f300eb2">
              Jag vill ställa samma fråga till Annika Qarlsson. Vad säger Annika
              Qarlsson till alla de här remissinstanserna som tydligen, enligt
              Annika Qarlsson, har fattat felaktiga beslut? Det gäller inte
              minst Socialstyrelsen, Bris, Barnombudsmannen, Riksdagens ombudsmän,
              JO, hovrätterna och så vidare. Det är 13 tunga remissinstanser.
              Det är faktiskt fler som har sagt nej än som har sagt ja.
            </seg>
          </u>
          <note type="speaker" n="e1d26b8e">
            Anf. 48 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-3da50eb5203ca2bb-4" n="1bbf199e">
            <seg n="a71ca10b">
              Fru talman! Jag ska fortsätta på den linjen. Den lag vi stiftar
              i dag är normativ. Den norm som Kristdemokraterna vill stå för
              är en helt annan. Det har blivit väldigt tydligt här i dag, och
              jag tycker att det är bra när det blir tydligt att det finns skillnader.
            </seg>
            <seg n="b3274322">
              Chatrine Pålsson pratar om att det är flera remissinstanser som
              går emot i detta. Jag inledde mitt inledningsanförande med att
              säga att vi alla växer upp i en omgivning som har värderingar
              och tycker och tänker olika saker. Runtomkring oss finns en mängd
              fördomar, och fördomar kan finnas på alla håll och kanter. Ibland
              blir vi positivt överraskade, och ibland blir vi negativt överraskade.
              Det här samhället, som styrs av de lagar som har funnits sedan
              länge där detta till exempel inte har varit okej, har varit normativt.
              Vi har haft ett samhälle där det inte är okej att vara homosexuell
              och förälder. För inte så länge sedan var det inte ens okej att
              vara homosexuell över huvud taget.
            </seg>
            <seg n="76a0ef74">
              Det är enskilda personer som bär de här fördomarna som sedan
              leder till att barn som växer upp i annorlunda förhållanden riskerar
              att mobbas och stötas ut. Det finns diskriminering både i arbetslivet
              och i samhället i stort. Som nästa steg i detta kommer också hatbrotten
              där det är okej att gå ut och knacka en bög. Man kan tycka att
              det är långsökt, men det är det faktiskt inte. Det här hänger
              ihop. Den som går ut och knackar en bög har varit med i diskrimineringen
              och mobbningen. Och mobbningen har sin grund i att man sitter
              runt köksborden och tycker att homosexuella inte kan vara bra
              föräldrar.
            </seg>
          </u>
          <note type="speaker" n="5287ab65">
            Anf. 49 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-556cc56311b7ecc7-8" n="e27b62b1">
            <seg n="4b6d2853">
              Fru talman! Avslutningsvis ska jag än en gång påpeka att jag
              kommer att fortsätta att hävda att barnen har rättigheter. Alla
              barn har egentligen rätt till föräldrar, men alla föräldrar har
              inte rätt till barn. För mig är de här frågorna självklara, och
              så också för många experter. Jag kommer att fortsätta att våga
              ta strid för barnen om det så kommer att kräva att jag får många
              motgångar. Och den här debatten har givit mig ännu mer kraft till
              detta.
            </seg>
            <seg n="496c1913">
              Jag vill vädja till alla i riksdagen: Känn att ni alla har ett
              ansvar när ni trycker på knapparna senare i eftermiddag! Det här
              är en viktig fråga för framtiden.
            </seg>
          </u>
          <note type="speaker" n="165e525d">
            Anf. 50 CARL-AXEL ROSLUND (m):
          </note>
          <u who="carl-axel_roslund_34fc48" xml:id="i-86517e47efe892d1-0" n="b8805089">
            <seg n="d28ec482">
              Fru talman! Jag vill slå ett slag för barnen och för deras rätt
              att ha både en far och en mor. Det förslag vi nu debatterar berövar
              barnen den rätten. Vi har fått höra här att ordet far ska ersättas
              med ordet förälder eller, som vi hörde Folkpartiet föreslå, av
              ordet och begreppet medmamma. Sug på det en stund! En far ska
              ersättas av en medmamma. Jag tycker att det är upprörande, och
              jag måste erkänna, fru talman, att hela mitt inre reagerar.
            </seg>
            <seg n="4253dfd6">
              Jag frågar mig: Hur kan ett sådant förslag komma fram? För att
              undvika missförstånd, fru talman, vill jag säga att de homosexuellas
              rätt i samhället är oomtvistlig. Jag stöder vartenda förslag där
              de ges samma trygghet och rättigheter som andra. Människors sexualitet
              är deras egen ensak så länge det inte går ut över andra, men det
              gör det här. Här går det ut över barnen.
            </seg>
            <seg n="55c70f02">
              Detta är ett förslag som tillgodoser de vuxnas längtan och drömmar.
              Det tar inte den minsta lilla hänsyn till barnen, och detta i
              ett samhälle som i alla andra sammanhang säger sig värna om barnens
              rätt. Visst är det märkligt att i andra sammanhang anses en far
              så viktig att stora delar av denna kammare är beredda att lagstifta
              om en delad föräldraledighet för att barnet ges rätten att umgås
              med sin far redan från tidiga år. Men nu är far hux flux över
              huvud taget inte betydelsefull. Nu kan han ersättas av begreppet
              förälder eller begreppet medmamma.
            </seg>
            <seg n="91961c33">
              Fru talman! Jag tycker att man förgriper sig på själva naturen
              här. Jag kan i alla fall aldrig medverka till det. Ett barn har
              rätt till en mor och en far oavsett hur dåliga de är. Vi har alla
              sett massor av exempel i tv-program och annat på hur adoptivbarn
              som har vuxit upp i väldigt lyckliga familjer när en längtan att
              få reda på sitt ursprung och vilka som är deras riktiga mor och
              far.
            </seg>
            <seg n="4748ba07">
              Fru talman! Att få barn är ingen rättighet. Det är en gåva att
              få barn. Och tyvärr är det en gåva som inte är alla förunnad.
              Nu försöker man kringgå det genom att samhället ska bejaka att
              två personer av samma kön får barn och att fadern ersätts av begreppet
              förälder eller av begreppet medmamma. Vad blir nästa steg? Blir
              våra barn inte pojkar och flickor? Ska de benämnas avkommor? Är
              det nästa steg? Det måste man fråga sig.
            </seg>
            <seg n="4e4306c0">
              Fru talman! Jag vet att lesbiska kvinnor redan i dag inseminerar
              sig. Jag är alls inte okunnig om det. Men här ställer sig samhället
              bakom detta förfarande, och jag tycker att det är så makalöst
              att samhället bejakar detta förfarande.
            </seg>
            <seg n="1851a4bb">
              Jag är varken homofob eller frikyrklig, men jag är utrustad med
              ett antal normer och värderingar som är oerhört viktiga för mig.
              Jag är kanske naiv, men jag tror inte att man kan bygga ett bra
              land utan normer och värderingar. Vi ser gång efter gång hur vi
              tummar på de normer och värderingar som gjorde Sverige till världens
              bästa land, och det här förslaget är ytterligare ett jättekliv
              bort från detta.
            </seg>
            <seg n="674ce203">
              Fru talman! Det är självklart för mig att varje individ ska ges
              samma rättigheter och skyldigheter antingen man är homosexuell
              eller ej. Jag är, som sagt, beredd att strida för det i alla sammanhang.
              Men här berövar man ett barn en fundamental rätt, nämligen rätten
              att ha en far. Jag kommer aldrig mer att tro på er som säger er
              värna barnens rätt samtidigt som ni är beredda att bejaka det
              här förslaget. När det kommer till kritan är det de vuxnas rättigheter
              ni slår vakt om. Barnen, som är helt rättslösa och inte kan tillfrågas
              om sin uppfattning, är de stora förlorarna.
            </seg>
            <seg n="3bb20262">
              Fru talman! Jag yrkar avslag på propositionen.
            </seg>
          </u>
          <note n="6e6eca71">
            I detta anförande instämde Annelie Enochson, Kenneth Lantz, Mikael
            Oscarsson, Tuve Skånberg och Ingemar Vänerlöv (alla kd).
          </note>
          <note type="speaker" n="78939e95">
            Anf. 51 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-20809f12d06f6f29-5" n="61248611">
            <seg n="3d865b0b">
              Fru talman! Carl-Axel Roslund säger att hela hans inre reagerar,
              och så hänvisar han bland annat till sina värderingar som är så
              djupt rotade. Då kan man inte låta bli, fru talman, att fråga
              sig varför hela Carl-Axel Roslunds inre reagerar, inte minst med
              tanke på det som vi har stått och argumenterat kring tidigare.
              Det har ju varit barnets bästa. Nu fick Carl-Axel Roslund ovationer
              från alla kristdemokrater i kammaren när Carl-Axel Roslund står
              utan att skämmas och säger att oavsett hur dåliga föräldrarna
              är så ska barnen ha en mor och en far. Jag förstår nu vad det
              är ditt inre reagerar på.
            </seg>
            <seg n="2a2d8c2a">
              Om man på allvar pratar om barns rättigheter, kan man då samtidigt
              med stående ovationer från Kristdemokraterna säga att oavsett
              hur dåliga föräldrarna är så ska barnen ha en mor och en far?
              Är inte det lite att gå för långt? Det är ju precis motsatsen
              till vad hela barnkonventionen talar om. Barnkonventionen talar
              om barns bästa, och dåliga föräldrar kan väl inte vara bra för
              ett barn, Carl-Axel Roslund?
            </seg>
            <seg n="7f56e80b">
              Jag skulle vilja fråga Carl-Axel Roslund, eftersom han inte har
              någonting emot homosexuella, om han har funderat över vad de djupt
              rotade värderingarna som han har egentligen står för. Vi andra
              som lyssnar till det han säger kanske gör andra tolkningar än
              vad han själv gör.
            </seg>
          </u>
          <note type="speaker" n="2fab839c">
            Anf. 52 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-86517e47efe892d1-1" n="b8805089">
            <seg n="cb838a02">
              Fru talman! Jag är väl medveten om att det finns massor med usla
              föräldrar. När jag säger att ett barn har rätt till en mor och
              en far är det för att man därmed ska ha rätten till sitt ursprung
              och veta var man kommer ifrån.
            </seg>
            <seg n="961a31e1">
              Jag ska villigt erkänna, fru talman, att det är intellektuellt
              oerhört komplicerat och svårt att förklara vad jag känner känslomässigt
              inom mig. Jag betvivlar inte en sekund att en kvinna kan ta över
              massor med mansroller och göra det på ett alldeles utmärkt sätt,
              men det finns en roll hon aldrig kan ta över, och det är papparollen.
            </seg>
          </u>
          <note type="speaker" n="28a368ba">
            Anf. 53 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-20809f12d06f6f29-6" n="61248611">
            <seg n="a03b6619">
              Fru talman! Det här blir ännu mer intressant, framför allt om
              man ser på det ur ett feministiskt perspektiv. Jag blir väldigt
              nyfiken på att få höra vad Carl-Axel Roslund tycker ingår i papparollen.
              Vad är papparollen för någonting, Carl-Axel? Vad är den papparoll
              för någonting som jag förstår att hela ditt inre reagerar utifrån?
              Du tycker att det inte spelar någon roll om föräldrarna är dåliga,
              bara papparollen finns med.
            </seg>
            <seg n="3c76c0ad">
              Fru talman! Det vi i majoriteten har sagt är att det finns kvaliteter
              hos människor oavsett om de är män eller kvinnor. Det är vuxnas
              kvaliteter och vuxnas erfarenheter som barn har behov av. De har
              behov av trygghet, av kärlek, av någon som tar hand om dem som
              ger dem kärlek, uppfostran och trygghet.
            </seg>
            <seg n="86df6253">
              Jag är rädd att Carl-Axel Roslund använder sin pappateori till
              att prata om könsrollsmönster, någonting som jag trodde att vi
              i Sverige år 2005 på alla olika nivåer försöker få bort. Det är
              ingen papparoll att vara ute och spela fotboll. Det är ingen papparoll
              att gå med barnen på matchen. Det är heller ingen mammaroll att
              stå och diska eller städa och laga mat. Så, Carl-Axel, jag är
              otroligt nyfiken. Vad är papparollen?
            </seg>
          </u>
          <note type="speaker" n="53cc2b90">
            Anf. 54 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-64c77820781878e8-0" n="b8805089" next="i-13b96c9a71649893-0">
            <seg n="30073520">
              Fru talman! Jag trodde väl aldrig att jag skulle behöva stå i
              Sveriges riksdag och förklara vad papparollen var. Låt mig säga
              att jag som har vuxit upp i en lycklig, hederlig och rättfram
              familj vet vad papparollen har betytt för mig. Det önskar jag
              att alla andra människor också ska få lov att uppleva. Det är
              ett föredöme, någon att identifiera sig med och nog så viktigt
              för unga pojkar. Det vet jag som är lärare. Jag har undervisat
              massor med unga grabbar som har varit i en enorm avsaknad av en
              pappa, och jag har sett vad det har gjort med dem.
            </seg>
          </u>
          <note n="9dc4f5d9">
            Anf. 55 MIA FRANZÉN (fp):
          </note>
          <u who="carl-axel_roslund_34fc48" xml:id="i-13b96c9a71649893-0" n="b8805089" prev="i-64c77820781878e8-0">
            <seg n="9d693085">
              Fru talman! Som jag märker av dagens riksdagsdebatt står barnen
              oss alla nära. Vi vill alla deras väl. Det är den förenande länken,
              och det har jag stor respekt för.
            </seg>
            <seg n="0ba47e7f">
              Tragiskt, halvväste en upprörd riksdagskollega till mig när jag
              passerade honom efter att ha instämt i min kollega Martin Andreassons
              huvudanförande gällande assisterad befruktning och föräldraskap.
              Trist nog har denna kollega inte förstått att jag utgår från ett
              barnperspektiv. Jag är troende och låter mitt ställningstagande
              vila i kärlek till barnen. Jag har inte förändrat min värdegrund,
              barnen kommer först.
            </seg>
            <seg n="a7418dbb">
              Barn kommer till världen alldeles oavsett vad vi lagstiftar om
              här, i alla möjliga familjekonstellationer. Mitt äktenskap blev
              inte alls som jag hade hoppats. Därmed har min son fått växa upp
              med en ensam mamma. Det är tragiskt, kära kolleger, att vi inte
              klarade vår vuxenrelation. Efter nogsamt övervägande har jag landat
              i att barn har rätt till kärleksfulla föräldrar, allra helst två
              men inte nödvändigtvis biologiska.
            </seg>
            <seg n="d07b842c">
              Tyvärr kan vi inte lagstifta bort kärlekslösheten. Redan i dag
              berövas barn sin far när heterosexuella föräldrar får hjälp med
              spermadonation, men barnet får ju två föräldrar ändå med förhoppningsvis
              massor av kärlek och ansvarskänsla. Vid adoption berövas barnen
              både mor och far, de biologiska, men får likväl och förhoppningsvis
              två kärleksfulla föräldrar.
            </seg>
            <seg n="9a6a4b4d">
              Det många vänder sig emot vad gäller assisterad befruktning för
              lesbiska handlar främst om frånvaron av pappan, men sedan lång
              tid tillbaka har kvinnliga ensamstående missionärer adopterat
              barn och tagit med dem hem till Sverige. Kärleken från en förälder
              kan aldrig ersätta två, men likafullt kan adopterade barn till
              en kvinnlig missionär mycket väl få en fin och kärleksfull uppväxt.
              Viktigt i sammanhanget är att barn som kommer till genom spermadonation
              i Sverige får full rätt att söka sitt biologiska ursprung, att
              denna rätt värnas och tryggas. Det är det viktigaste. Barn av
              sin tid är vi väl alla.
            </seg>
            <seg n="32defcfb">
              Det viktigaste är kärleken och ansvarskänslan. Barn behöver oss
              vuxna. Barn behöver min besvikne riksdagskollega. Barn behöver
              likaväl mig som Ingemar Vänerlöv och Martin Andreasson och så
              vidare. Om vi fokuserar det viktiga uppdraget men i olika former
              får vi en mer barnvänlig värld.
            </seg>
            <seg n="a6a60fe7">
              Till sist: Som förälder känner man sig alltid otillräcklig. Därför
              behövs fler än föräldrarna som kan vara manliga och kvinnliga
              förebilder för barnen, som bryr sig och ger kärlek och omtanke
              till alla barn, oavsett om de växer upp med två mostrar, en pappa,
              en mormor, två män, två kvinnor eller med en ensam mamma. Vi kan
              alla komplettera varandra. You complete me .
            </seg>
          </u>
          <note n="83da0a86">
            I detta anförande instämde Martin Andreasson, Gunnar Andrén,
            Jan Ertsborn, Anna Grönlund Krantz, Birgitta Ohlsson, Nyamko Sabuni
            och Torkild Strandberg (alla fp) samt Hillevi Larsson (s).
          </note>
          <note type="speaker" n="a314f1bd">
            Anf. 56 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-92dddde9d6a54965-0" n="98c10a3b">
            <seg n="2178ba88">
              Fru talman! Jag känner en liten flicka, en glad, älskad, sprallig
              tjej på tre år. När man ser henne tillsammans med sina älskade
              föräldrar blir man alldeles varm i kroppen.
            </seg>
            <seg n="d7c23d19">
              Den här treåriga flickan är inte ett standardbarn av kärnfamiljen
              i Sverige. Hon blev till genom insemination på en klinik i Danmark.
              Hon har två älskade mammor som dyrkar jorden hon går på. Hon har
              fler positiva förebilder av bägge könen än vad jag tror att någon
              här i riksdagen har vuxit upp med.
            </seg>
            <seg n="ddb919d1">
              Det är det den här debatten egentligen handlar om. Den handlar
              om att barn behöver kärleksfulla föräldrar. Barn behöver föräldrar
              som ställer upp i alla stunder. Barn behöver föräldrar som vågar
              ta ansvar och ge positiva värderingar och normer.
            </seg>
            <seg n="20a9442d">
              För några år sedan, 2002, när riksdagen fattade beslut om att
              homosexuella skulle få adoptera barn på lika villkor som vi heterosexuell
              trodde jag att vi hade kommit förbi den diskussionen och att vi
              skulle inse att det faktiskt inte sitter i en människas kön eller
              sexuella läggning eller ursprung om vi blir bra föräldrar eller
              inte. Det handlar om de egenskaper vi har som människor. Det handlar
              om individens förmåga att ge kärlek, trygghet, omsorg och respekt.
            </seg>
            <seg n="f3107ccb">
              Jag tycker att det är väldigt intressant med er som använder
              barnargumentet som slagträ mot att lesbiska ska få inseminera
              sig och att det är det som är det viktiga. Ni säger att det inte
              handlar om diskriminering och att ni minsann är lika toleranta
              mot homosexuella som alla vi som har en annan åsikt. Det tycker
              jag är en märklig ståndpunkt. Ni är samma personer som de som
              röstade nej till att homosexuella ska få gifta sig på samma villkor
              som vi heterosexuella. Ni är samma personer som de som röstade
              nej till att man ska ha en internationell FN-konvention för homosexuellas
              rättigheter. Den handlar inte om homoadoption eller insemination.
              Den handlar om att inte bli mördad för sin kärleks skull.
            </seg>
            <seg n="d6a21790">
              Ni röstar nej till alla reformer, reformer som inte det minsta
              rör barn. Jag tror faktiskt att åsikterna i många fall finns på
              ett annat plan.
            </seg>
            <seg n="49010ddc">
              Som jag ser frågan handlar det inte om ifall lesbiska får tillstånd
              att insemineras eller inte. Det har de gjort i alla tider. Det
              handlar om att ge barnen säkerhet och om att se till att det sker
              under legitima former.
            </seg>
            <seg n="3515c0f3">
              Jag längtar som heterosexuell efter barn på samma sätt som många
              av mina lesbiska vänner. Men det är viktigt att min längtan i
              samhällets ögon aldrig får ses som mer legitim, finare eller mer
              värd än någon annan människas längtan.
            </seg>
            <seg n="4ace8cde">
              Barn i förhållanden mellan homo- eller bisexuella har en fördel
              redan från början. De kan aldrig komma till av misstag. De är
              planerade, ofta i minsta detalj. Föräldrarna har fått kämpa för
              sin kärlek och sin bekräftelse.
            </seg>
            <seg n="a97cf980">
              En moderat riksdagskollega sade att det här handlar om normer
              och värderingar. Det håller jag med om. Det är väldigt tydligt.
              Den här frågan rör normer och värderingar. Det handlar om att
              slå fast viktiga fundamentala principer för ett samhälle. Det
              handlar om att inte dela in oss i grupper utifrån kön, sexuella
              läggning och ursprung. Det handlar om att förstå att det inte
              går att prata om att man står för allas mänskliga rättigheter
              när vissa inte ska ha de rättigheterna. Det handlar om att inse
              att det inte längre går att blunda för eller sortera bort principen
              om likhet inför lagen.
            </seg>
            <seg n="59bc43ae">
              Bara för att adoption, insemination och äktenskap traditionellt
              sett varit förbehållet oss som råkar älska en person av motsatt
              kön kan man inte försvara argumenten med att det alltid har varit
              så. Vissa amerikanska delstater sade tidigare att svarta och vita
              inte fick gifta sig med varandra.
            </seg>
            <seg n="5b390537">
              Det är starkt att vi i dag är en i praktiken enig riksdag som
              röstar för detta. Kom ihåg att rädsla för homosexualitet kommer
              och går, men tolerans och fri kärlek är det som består i längden.
            </seg>
          </u>
          <note n="e2a74b14">
            I detta anförande instämde Martin Andreasson, Gunnar Andrén,
            Jan Ertsborn, Anna Grönlund Krantz och Torkild Strandberg (alla
            fp), Hillevi Larsson (s) samt Tasso Stafilidis (v).
          </note>
          <note type="speaker" n="7820c391">
            Anf. 57 TOBIAS BILLSTRÖM (m):
          </note>
          <u who="tobias_billstrom_633686" xml:id="i-ac4c60517bc918d1-0" n="87ae3715">
            <seg n="8ecc5692">
              Fru talman! Riksdagen har i dag att ta ställning till ett betänkande
              som är efterlängtat av många kvinnor som vill kunna skaffa barn
              på ett sätt som ger barnet tillgång till rättssäkerhet på samma
              villkor som andra barn. Det är viktigt att slå fast att den princip
              som är överordnad alla andra bedömningar är den om barnets bästa.
            </seg>
            <seg n="6e17c1f1">
              Det är aldrig en rättighet att få barn. Det har slagits fast
              av andra debattörer här i dag, men det förtjänar att upprepas.
              Däremot är det en självklarhet att man ska likabehandlas som medborgare
              i Sverige varför lagstiftningen alltid ska utformas på denna grund,
              även vad gäller denna fråga.
            </seg>
            <seg n="519dc9d3">
              Ansvaret för att skaffa barn är också livslångt, oavsett om vi
              pratar om ett samkönat förhållande eller ej. Det innebär också
              att alla andra frågor är underordnade denna princip. Jag säger
              detta därför att i debatten uttalas ibland åsikten att barn som
              blir till i enkönade relationer skulle berövas en del av eller
              hela sin identitet på grund av avsaknaden av en faders- eller
              modersgestalt. Inget kan vara mer fel.
            </seg>
            <seg n="c5b5b041">
              Vi må nämligen också tycka att det är beklagligt att många förhållanden
              slutar med ett uppbrott, oavsett om de består av en- eller tvåkönade
              förhållanden. Eftersom inget riksdagsparti tar ställning mot skilsmässor
              eller avslutade förhållanden faller givetvis också detta argument.
            </seg>
            <seg n="457c5142">
              Fru talman! Den ändring av lagen som riksdagen nu ska ta ställning
              till innebär inte att barnet berövas rättigheten att växa upp
              med bägge sina föräldrar. Många kvinnors längtan efter barn är
              stark, men hittills har lesbiska kvinnor som lever i relation
              med en annan kvinna inte haft samma möjligheter som heterosexuella
              kvinnor. I stället har det, som många har pekat på, vuxit fram
              andra sätt för dessa att skaffa barn.
            </seg>
            <seg n="f7701ff3">
              Ett har varit att låta en manlig vän stå som spermadonator. Ett
              annat som har varit vanligt är att kvinnan åker utomlands till
              ett land, exempelvis Danmark, där det är tillåtet för lesbiska
              att insemineras på sjukhus.
            </seg>
            <seg n="22a6f512">
              Som min kollega Inger René så förtjänstfullt redogjort för innebär
              detta emellertid ett antal problem. Den ordning som hittills rått,
              och som den föreslagna lagändringen är avsedd att råda bot på
              har inte varit en rättssäker sådan. Vid insemination i Danmark
              och ett antal andra länder gäller andra regler än i Sverige.
            </seg>
            <seg n="ce529505">
              Ett barn som kommit till genom konstgjord befruktning i Sverige
              har rätt till sin genetiska identitet vid 18 års ålder. Man har
              alltså rätt att ta reda på vem som är ens biologiska pappa. Det
              kan vara mycket viktigt för en människa att få reda på sitt ursprung
              för att själv få skapa sig sin identitet.
            </seg>
            <seg n="8a45276f">
              Det förtjänar att påpekas att även medicinska skäl mycket kraftfullt
              talar för denna rättighet. Barnet ges på så vis möjlighet att
              underrättas om ärftliga sjukdomar. Denna rätt finns inte i Danmark.
              Därför skulle denna regelförändring påföra barnet fler rättigheter.
              Det är ju ett faktum att dessa barn redan i dag blir till.
            </seg>
            <seg n="37d6b5c1">
              Det finns också ett antal problem med de metoder som jag har
              räknat upp som vi som lagstiftare måste förhålla oss till. Det
              handlar till exempel om att det vid privat insemination faktiskt
              inte finns någon medicinsk kontroll av sperma. Därmed finns det
              också problem. Risken att smitta både moder och barn med hiv eller
              andra sexuellt överförbara sjukdomar växer med en sådan teknik.
              Det undviker man med sjukhusinsemination.
            </seg>
            <seg n="77bc5a7b">
              I debatten har ibland också framförts synpunkten att blivande
              lesbiska föräldrar bör betala behandlingen i samband med inseminationen.
              Min, och Moderaternas uppfattning, är att lagstiftningen inte
              ska göra skillnad på olika individer och att systemet därför ska
              vara kostnadsneutralt.
            </seg>
            <seg n="e12e2980">
              Avslutningsvis, fru talman, kan jag konstatera att det är väldigt
              trevligt att kunna rösta ja till utskottets förslag i det här
              betänkandet. Jag har själv varit motionär i den här frågan. Det
              är kul och bra att vi genom beslutet i dag tar ett stort steg
              framåt mot ett samhälle där alla människor blir lika behandlade
              med utgångspunkt i lagstiftningen.
            </seg>
          </u>
          <note type="speaker" n="9df8e8fe">
            Anf. 58 PATRIK NORINDER (m):
          </note>
          <u who="patrik_norinder_c2cfb9" xml:id="i-7ded567db07e47ca-3" n="78ff72b4">
            <seg n="273f31c1">
              Fru talman! Jag ska bara komplettera min tidigare framställan
              när jag under överläggningarna gjorde ett särskilt framställt
              yrkande.
            </seg>
            <seg n="f4c2dc1c">
              Med hänvisning till min motion L31 yrkande 1 yrkar jag att riksdagen
              som sin mening ger regeringen till känna att regeringen ska återkomma
              med ett lagförslag av innebörd att föräldraskap tillkommer genom
              närståendeadoption även i fall då barnet avlats genom insemination
              på sjukhus i enlighet med vad som anförs i motionen.
            </seg>
            <seg n="7a95b14a">
              Jag hoppas att det på detta sätt blir helt korrekt även formellt.
            </seg>
          </u>
          <note type="speaker" n="c2cac629">
            Anf. 59 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-4804df2683157a7e-0" n="a31d82b6">
            <seg n="3e028f41">
              Fru talman! Jag kommer nu att hålla det sista anmälda anförandet
              i denna långa debatt såvitt jag vet är det i alla fall antecknat
              så hos kansliet. Vad kan då vara lämpligare än att ge sista ordet
              till dem som kommer att läsa det här protokollet om 20 år, dem
              som vi har talat om, dem för vilka namnet René kanske kommer att
              vara okänt men ändå någon som har stått upp för att de skulle
              komma till på ett sätt som de själva inte kunde välja? Vad kommer
              de, när de sitter och läser protokollet, att vilja ställa för
              fråga till dagens riksdagsledamöter, 20 år för sent?
            </seg>
            <seg n="8a76f843">
              Jag vill ge dem röst med den här frågan: Med vilken rätt berövade
              du mig rätten att växa upp med min far?
            </seg>
            <seg n="dec0990e">
              Nu är det upp till er att svara på den frågan.
            </seg>
          </u>
          <note n="c4c1c5b2">
            Överläggningen var härmed avslutad.
          </note>
          <note n="75082852">
            7 § Straffrättsliga åtgärder mot skatteundandraganden avseende
            alkoholvaror, tobaksvaror och mineraloljeprodukter m.m.
          </note>
          <note n="7634f7dd">
            Föredrogs
          </note>
          <note type="speaker" n="e1d0d415">
            Anf. 60 ULF SJÖSTEN (m):
          </note>
          <u who="ulf_sjosten_98d3ff" xml:id="i-8fb5349e6f211b23-0" n="e007ee6e">
            <seg n="39f99c19">
              Fru talman! Det här ärendet handlar om en ny straffbestämmelse
              i lagen om punktskattekontroll, LPK en god, eller dålig, exponent
              för hur man bygger på ett redan spretigt sanktionssystem.
            </seg>
            <seg n="26b2343a">
              Vi har många gånger krävt en sammanhållen översyn av den straffrättsliga
              behandlingen av olika skatteundandraganden för att skapa ett mer
              överskådligt och samlat regelverk. Rättssäkerheten på skatteområdet
              har stora brister, fru talman. Enskilda människor och små företag
              kommer ofta i kläm och lider. Följden av samhällets åtgärder är
              inte sällan ekonomisk kollaps för de drabbade. Vi behöver en lagstiftning
              som sätter den enskilda människan i centrum. Vi behöver en lagstiftning
              som är förståelig och transparent för var och en. Detta har vi
              begärt vid åtskilliga tidigare tillfällen här i kammaren. Nu gör
              vi det igen.
            </seg>
            <seg n="d9ecb6de">
              Jag undrar, fru talman: Varför kommer med stor sannolikhet socialdemokrater,
              vänsterpartister och miljöpartister att rösta emot en sådan begäran
              att få en stringent, transparent och tydlig lagstiftning på det
              här området? Det behövs, fru talman. Exemplen på detta är oerhört
              många.
            </seg>
          </u>
          <note n="98411ac2">
            Därför, fru talman, yrkar jag bifall till reservation 1.
          </note>
          <note type="speaker" n="ef387004">
            Anf. 61 ANNA GRÖNLUND KRANTZ (fp):
          </note>
          <u who="anna_gronlund_krantz_9df4fb" xml:id="i-cd7970717cbdcbb4-0" n="56b84e66">
            <seg n="b94c9ae8">
              Fru talman! Tullens arbetsuppgifter har drastiskt förändrats
              sedan Sverige blev medlem i EU. Den utveckling som har skett inom
              EU bara under det senaste året har givetvis också påverkat tullens
              möjligheter att verka och även vad vi vill att tullen ska göra.
            </seg>
            <seg n="8807508b">
              Låt mig först få instämma i vad Ulf Sjösten sade angående översynen
              av lagstiftningen vad gäller straffrättsliga insatser för de här
              olika typerna av skatteundandraganden.
            </seg>
            <seg n="0ef26534">
              Med det sagt skulle jag vilja säga några ord om problematiken
              kring handeln över gränser, framför allt den som rör normala varor,
              varor som kanske uppfattas som helt vanliga dagligvaror.
            </seg>
            <seg n="2157985d">
              I gränstrakter som till exempel i mitt hemlän Norrbotten är den
              lagstiftning vi har vad gäller handel över gränser ibland mycket
              svår att förstå. Samtidigt som det i dag är möjligt att fylla
              bilar, kanske till och med släp eller lastbilar, med enorma mängder
              alkohol och köra över gränsen är det näst intill förbjudet att
              beställa en tankbil med finsk rödmärkt olja. För alla som är vana
              vid gränshandel man handlar i den matbutik där priserna är lägst
              och köper cykel till dottern i den butik som är billigast oavsett
              om det är på den svenska eller finska sidan framstår detta som
              helt orimligt.
            </seg>
            <seg n="639d5718">
              När man talar med tullen i Haparanda, vilket bland andra jag
              och Gunnar Andrén gjorde för några månader sedan, inser man problemet
              med den finska rödmärkta oljan. Eftersom det i dagsläget är olagligt
              att föra olja över gränsen på annat sätt än i biltanken och i
              reservdunken sker verksamheten i det dolda. Jag säger olagligt,
              men jag ska väl tillägga att det är fullt lagligt att ta in oljan
              om man är beredd att betala den svenska punktskatten på den.
            </seg>
            <seg n="b65ec955">
              Det är en väldigt lönsam verksamhet att ta finsk rödmärkt olja
              över gränsen. Prisskillnaden, eller jag kanske ska säga skatteskillnaden,
              mellan finsk rödmärkt olja och svensk olja är flera kronor per
              liter det varierar lite grann beroende på hur mycket regeringen
              och dess stödpartier höjer skatten. Detta gör givetvis smugglingsverksamheten
              till en mycket lukrativ bransch.
            </seg>
            <seg n="ce833b3e">
              Tullen i Haparanda lägger i dag mycket tid och kraft på att jaga
              oljesmugglare. Samtidigt som lönsamheten ökar för att smuggla
              ökar också det våld och de hot som tullarbetarna utsätts för.
              De ligor som i dag smugglar finsk olja över gränserna är knappast
              några söndagsskolegossar. I spåren av den finska oljan följer
              nu narkotika och annat som är lätt att transportera över gränserna
              samtidigt med oljan.
            </seg>
            <seg n="eb6ac82a">
              Den svenska lagstiftningen bidrar i dag till att öppna kanaler
              för kriminell verksamhet. Detta är mycket bekymmersamt. Visst
              skulle tullen kunna ingripa på ett bättre sätt om man hade mer
              resurser och större befogenheter, men i grund och botten handlar
              det här ändå om att smugglingen av finsk diesel inte kommer att
              upphöra förrän den stora skatteskillnaden mellan Sverige och Finland
              dämpas.
            </seg>
            <seg n="27020698">
              Fru talman! Folkpartiet ser Tullverket som en mycket viktig aktör
              för att komma åt brottslingar som för in narkotika och annat olagligt
              i vårt land. Lika viktigt är det att också se tullen som ett redskap
              för att komma åt de kriminella ligor som stjäl och för stöldgods
              ut ur vårt land. För att tullen ska kunna fungera effektivt är
              det dock angeläget att Tullverket också ges ökade befogenheter
              utöver vad som nämns i den proposition som vi i dag diskuterar.
            </seg>
            <seg n="99f07241">
              Från Folkpartiets sida har vi bland annat krävt att tullen ska
              kunna ingripa mot smugglare i hela landet. Det är också angeläget
              att tullen ges möjligheter att samarbeta med andra länders tullmyndigheter
              och med polisen för att kunna bekämpa brott.
            </seg>
            <seg n="3e454014">
              Fru talman! Folkpartiet har tre reservationer, på ganska skilda
              områden, i det här betänkandet. För tids vinning yrkar jag dock
              bifall bara till reservation nr 3.
            </seg>
          </u>
          <note type="speaker" n="5c1b3b21">
            Anf. 62 STAFFAN DANIELSSON (c):
          </note>
          <u who="staffan_danielsson_f9e521" xml:id="i-7aba57d3dea08c8c-0" n="3fcc172c">
            <seg n="a65953d4">
              Fru talman! Det regeringsförslag som nu behandlas om att straffbelägga
              olovlig befattning med punktskattepliktiga varor tobak, alkohol
              och mineraloljor som varit föremål för skattebrott innehåller
              tekniskt rätt komplicerade frågor. Vi är i utskottet i allt väsentligt
              överens om att tillstyrka förslagen. Centerpartiet ser dock tillsammans
              med Folkpartiet och Moderaterna dessa som en tillfällig lösning
              i avvaktan på en djupare översyn.
            </seg>
            <seg n="d37ddc0a">
              Problembilden bakom förslagen är att genom de nya medlemsländernas
              inträde i EU bestraffas skatteundandragande vid införsel från
              de nya medlemsländerna inte längre som tullbrott utan som skattebrott.
              Detta skulle, om inget görs, allvarligt försämra möjligheterna
              för Tullverket att ingripa mot just olaglig införsel från de nya
              EU-länderna medan situationen är under kontroll vid import från
              länder utanför EU.
            </seg>
            <seg n="c7cd61f9">
              Tullverket och Skatteverket framhåller med rätta i sitt förslag
              till regeringen att illegal införsel av till exempel cigaretter
              är ett område där brottsligheten ofta kan betraktas som organiserad.
              Rikskriminalen uppskattar antalet större grupperingar som ägnar
              sig åt det här till åtta och Tullverket ytterligare flera. Grovt
              uppskattat förs årligen mellan 400 och 700 miljoner cigaretter
              in i Sverige.
            </seg>
            <seg n="a3d0914e">
              Det är också rimligt, som föreslås, att låta de nya straffbestämmelserna
              gälla vid illegal införsel av alkohol respektive mineraloljor.
            </seg>
            <seg n="8848bd55">
              Däremot är, som har sagts, de olika straffbestämmelserna för
              skatteundandraganden enligt olika lagrum nu svåröverskådliga och
              rätt komplicerade. Likaså behöver de föreslagna påföljderna, som
              Folkpartiet visar på i sin motion, övervägas djupare.
            </seg>
            <seg n="76ee832b">
              Jag yrkar därför för Centerpartiets räkning bifall till reservation
              1 som kräver en sammanhållen översyn av dessa frågor för att skapa
              ett överskådligt och samlat regelverk.
            </seg>
          </u>
          <note type="speaker" n="eb74e0d4">
            Anf. 63 PER-OLOF SVENSSON (s):
          </note>
          <u who="per-olof_svensson_0d62f6" xml:id="i-a3cef94d214e6e52-0" n="611888f6">
            <seg n="ca40e04d">
              Fru talman! Skatteutskottets betänkande nr 32 handlar, som vi
              har hört, om straffrättsliga åtgärder mot skatteundandragande
              avseende alkohol, tobak samt mineralprodukter.
            </seg>
            <seg n="18fe82fc">
              I mångt och mycket är det nog så att de flesta ledamöter och
              partier i Sveriges riksdag är överens om att vi ska ha en lagstiftning
              på det här området som är så effektiv som möjligt. Personligen
              är jag övertygad om att det här förslaget är ett förslag i en
              rad förslag som kommer från regeringen för att skattekontrollen
              och brottsbekämpningen ska bli ännu bättre och ännu effektivare.
            </seg>
            <seg n="7bd7cf9c">
              Bara några dagar efter att vi hade behandlat det här ärendet
              i utskottet lämnade regeringen in en ny proposition som har titeln
              Tullverkets brottsbekämpning Effektivare uppgiftsbehandling .
              I går beslutade vi här i riksdagen om förlängda strafftider för
              försäljning av illegal alkohol. Det händer alltså mycket, fru
              talman, inom området skattekontroll och brottsbekämpning.
            </seg>
            <seg n="95f4870b">
              Dessutom har Tullverket fått en förstärkning i budgetanslaget
              för att möjliggöra en effektivare bekämpning av gränsöverskridande
              verksamhet. Syftet med Tullverkets nya organisation är att utnyttja
              resurserna bättre och samtidigt förbättra den brottsbekämpande
              verksamheten.
            </seg>
            <seg n="a4cfb6f5">
              Som regeringen angav i budgetpropositionen 2005 är det viktigt
              att Tullverket fortsätter att utveckla samarbetet med kustbevakningen,
              polisen och andra berörda myndigheter och institutioner för att
              uppnå en ändamålsenlig och effektiv gränskontroll.
            </seg>
            <seg n="355adf0f">
              Dagens betänkande är ett steg för att skärpa möjligheten till
              straffrättsliga åtgärder och är, som jag har sagt tidigare, ett
              förslag av flera för att skattekontrollen och brottsbekämpningen
              ska effektiviseras.
            </seg>
          </u>
          <note n="3bd6e6b8">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker" n="02640ee6">
            Anf. 64 ULF SJÖSTEN (m) replik:
          </note>
          <u who="ulf_sjosten_98d3ff" xml:id="i-8fb5349e6f211b23-1" n="e007ee6e">
            <seg n="15187ea9">
              Fru talman! LPK, skattebaslagen, smugglingslagen, brottsbalken,
              jag kan räkna upp exempel på exempel efter exempel som reglerar
              olika former av skatteundandragande. Listan är, fru talman, näst
              intill oändlig.
            </seg>
            <seg n="046aa63e">
              Vi har i vår reservation nr 1 krävt en översyn för att få en
              enhetlighet när det gäller lagstiftning och sanktionsbestämmelser
              för skatteundandragande. Det har vi, som tidigare sagts, gjort
              förr. Det är inte första gången. Men min fråga till Per-Olof Svensson
              är: Varför säger ni socialdemokrater och stödpartierna Per-Olof
              Svensson slipper svara för stödpartierna nej till en sådan översyn?
            </seg>
          </u>
          <note type="speaker" n="760774d7">
            Anf. 65 PER-OLOF SVENSSON (s) replik:
          </note>
          <u who="per-olof_svensson_0d62f6" xml:id="i-a3cef94d214e6e52-1" n="611888f6">
            <seg n="e442e428">
              Fru talman! Det är det vi inte gör. Precis som Ulf Sjösten vill
              även vi ha en översyn så småningom. Om man läser i betänkandet
              kan man notera att det står så här: Utskottet noterar att regeringen
              inte ställer sig avvisande till en sådan översyn som Lagrådet
              föreslagit utan anser att den får övervägas i annat sammanhang
              än i nu föreliggande lagstiftningsärende.
            </seg>
            <seg n="caf07c4b">
              Det betyder att det kommer en översyn.
            </seg>
          </u>
          <note type="speaker" n="8ae35050">
            Anf. 66 ULF SJÖSTEN (m) replik:
          </note>
          <u who="ulf_sjosten_98d3ff" xml:id="i-8fb5349e6f211b23-2" n="e007ee6e">
            <seg n="cc62677c">
              Fru talman! Vi som tillhör oppositionen här i riksdagen och som
              för debatter med framför allt socialdemokrater, det kan vara statsråd
              eller ledamöter i skatteutskottet, är väldigt vana vid svaret
              så småningom.
            </seg>
            <seg n="3489b491">
              Behovet av den här översynen finns nu, Per-Olof Svensson. Det
              har funnits under många år. Under den tid som har gått har många
              människor kommit i kläm på olika sätt. Och jag får samma svar
              här i kammaren i dag som jag har fått under de två och ett halvt
              år som jag i denna kammare har ställt frågor till socialdemokrater.
              Vänta bara! Så småningom får vi ett svar. Jag är inte nöjd med
              det.
            </seg>
          </u>
          <note type="speaker" n="9cbcd2d5">
            Anf. 67 PER-OLOF SVENSSON (s) replik:
          </note>
          <u who="per-olof_svensson_0d62f6" xml:id="i-a3cef94d214e6e52-2" n="611888f6">
            <seg n="2b7af0c8">
              Fru talman! Jag tycker att det är underligt att inte Ulf Sjösten
              är nöjd med ett svar som säger att det kommer allteftersom. Det
              är självklart. Allting kan inte göras på en gång. Då får man överväga
              om man ska anta en ny lagstiftning som förhindrar brott eller
              om vi ska vänta och se över alltihop. Alltså gör vi så att vi
              först och främst antar ny lagstiftning som förhindrar brott. Sedan
              gör vi en översyn.
            </seg>
          </u>
          <note type="speaker" n="0baf188c">
            Anf. 68 MARIE ENGSTRÖM (v):
          </note>
          <u who="marie_engstrom_68f742" xml:id="i-fe4d8dac511a0f17-0" n="1ca0c2f4" next="i-d11e12f050f3bd6e-0">
            <seg n="02cb679a">
              Fru talman! Vänsterpartiet står bakom det här betänkandet. Vi
              tycker att det är bra därför att det ger Tullverket möjlighet
              att ingripa på ett helt annat sätt än hittills. Det är uppenbarligen
              EU:s utvidgning som har gjort den här förändringen nödvändig.
            </seg>
            <seg n="bc13caf3">
              Som situationen har varit hittills för Tullverket har man inte
              riktigt kunnat bekämpa skatteundandragande på ett tillräckligt
              effektivt sätt. Dessutom har lagstiftningen inte varit konsekvent.
              Tullverket kommer nu också att få vissa befogenheter när det gäller
              att leda förundersökningar.
            </seg>
            <seg n="f382e7b2">
              De förändringar som vi ska besluta om här tycker vi stämmer ganska
              väl överens med de riktlinjer som vi var överens om också i budgetpropositionen
              för år 2005. Då sade vi att det var viktigt att förbättra den
              brottsbekämpande verksamheten genom effektivisering och tydligare
              styrning. Vi tycker att det här är ett bra sätt att ge de möjligheterna
              och de incitamenten.
            </seg>
            <seg n="f2734107">
              Någon har också tidigare pekat på den lagrådsremiss som nu har
              blivit en proposition som ger ytterligare möjligheter till samarbete
              med andra myndigheter. Det öppnar också för andras åtkomst i Tullverkets
              register och så vidare. Jag tror att den typen av lagstiftning
              från politikens sida faktiskt är väldigt viktig att ta fram.
            </seg>
            <seg n="977b14bd">
              Jag tror också att det kan få betydelse för tullens bekämpning
              av smuggling det som Folkpartiets Anna Grönlund Krantz tog upp
              från talarstolen av den rödmärkta finska oljan. Jag hoppas att
              tullen känner att man har mer befogenheter att stoppa den trafik
              som nu pågår i norra Sverige. Från Vänsterpartiets sida tycker
              vi att det är bättre att ge tullen redskap än, som man skriver
              i den folkpartistiska reservationen, att harmonisera skatterna.
              Vi har många miljöskäl till att vi vill ha de skattenivåer som
              vi har i dag.
            </seg>
          </u>
          <note n="685c6add">
            Fru talman! Jag yrkar bifall till förslaget i betänkandet.
          </note>
          <note n="86868a35">
            Anf. 69 GUNNAR ANDRÉN (fp):
          </note>
          <u who="marie_engstrom_68f742" xml:id="i-d11e12f050f3bd6e-0" n="1ca0c2f4" prev="i-fe4d8dac511a0f17-0">
            <seg n="3db0f3a8">
              Fru talman! Jag vill fästa kammarens uppmärksamhet på en annan
              sak, som inte har tagits upp här, nämligen regeringens förslag
              att ändra i 1994 års lag om tobaksskatt. Syftet är att skatt inte
              ska betalas för tuggtobak som har levererats till köpare i ett
              annat EU-land.
            </seg>
            <seg n="7ac753fa">
              Ändringen är i grunden ingen skatte- eller hälsofråga utan en
              konkurrensfråga, där skatteändringen möjliggör för svenska företag
              att kunna exportera tuggtobak till andra EU-länder. Stor sak?
              Nej. Möjliggör bara produktion och därmed fler arbetsplatser i
              vårt land genom att en konkurrensnackdel för svensk industri försvinner.
            </seg>
            <seg n="e4b1d412">
              Lyssna noga nu. Notera att det är exakt samma sak som nu godkänns.
              Avslag den 23 mars. Godkännande och bifall den 3 juni.
            </seg>
            <seg n="01f89cab">
              Skillnaden är att förslaget den 23 mars hade väckts av herr Brandin
              i Göteborg med flera. Nu kommer förslaget från regeringen. Nu
              formligen smygs frågan igenom utan att motionärens existens över
              huvud taget nämns. Denna ändring i lagen om tobaksskatt borde
              kallas Brandinparagrafen. Det är en enskild riksdagsledamot och
              inte regeringen som ligger bakom vad riksdagen nu föreslås besluta.
              Riksdagsledamöter bör inte, oavsett regering, förvandla sig själva
              till regeringens lydiga knapptryckare. Det är riksdagen som är
              direktvald i det här landet, inte regeringen.
            </seg>
          </u>
          <note n="a93a135c">
            Fru talman! Därtill berörs aspekter för enskilda riksdagsledamöters
            möjligheter att verka genom vårt parlament. Denna fråga avgjordes
            av riksdagen så sent som den 23 mars i år via skatteutskottets
            betänkande nr 25, Motioner om alkohol- och tobaksbeskattning .
            Samtliga motioner avslogs då.
          </note>
          <note n="9a372939">
            En av dem, nämligen motion 307, hade väckts av Claes-Göran Brandin
            i Göteborg, socialdemokrat, tillsammans med några andra socialdemokrater.
            Motionärerna föreslog att riksdagen skulle tillkännage för regeringen
            att i tobaksskattelagen borde återbetalningsrätt för erlagd tobaksskatt
            vid export av rökfria tobaksvaror till andra EU-länder införas
            eftersom en sådan paragraf saknades och därmed omöjliggjorde tillverkning
            i Sverige.
          </note>
          <note type="speaker" n="96d1460c">
            Anf. 70 LARS GUSTAFSSON (kd):
          </note>
          <u who="lars_gustafsson_3ee01d" xml:id="i-fe9bd2ea75137a14-0" n="d75f4de8">
            <seg n="c5643aca">
              Fru talman! Vi har inte deltagit i någon reservation eftersom
              vi givetvis förväntar oss att arbetet kommer att fortsätta i processen.
            </seg>
            <seg n="651809e7">
              Efter ett besök hos Kustbevakningen i Falkenberg, på västkusten
              i Halland, vill jag meddela vilka problem de hade. De problemen
              hänför sig till deras samverkan med Tullverket. De har, tyvärr,
              ingen organiserad form av samverkan med Tullverket på det sätt
              de hade önskat sig. Det har resulterat i att man under hela hösten
              2004 arbetat till i stort sett hundra procent med att kontrollera
              fiske och fiskelaster. Då är det fritt fram för andra förflyttningar
              av varor, illegalt, in över den halländska kusten. Det är inte
              lyckligt.
            </seg>
            <seg n="f6635ace">
              Man önskar att en utredning snarast ska göras så att man kan
              få till stånd en samverkan. Jag vill upplysa regeringsföreträdarna
              om att detta bör tas med i arbetet framöver så att vi snarast
              kan få en god samverkan över kusterna. Det här är med tanke på
              de problem som finns med illegala varor av olika slag. Man önskar
              i utbildningshänseende mer samutbildning med polis och tull för
              att kunna göra optimala beslag i framtiden.
            </seg>
          </u>
          <note n="c4c1c5b2">
            Överläggningen var härmed avslutad.
          </note>
          <note n="8cd23694">
            8 § Skatteavtal mellan Sverige och Nigeria
          </note>
          <note n="7634f7dd">
            Föredrogs
          </note>
          <note n="35407b7d">
            Andre vice talmannen konstaterade att ingen talare var anmäld.
          </note>
          <note n="b665c8c5">
            9 § Lag om erkännande och verkställighet inom Europeiska unionen
            av frysningsbeslut
          </note>
          <note n="7634f7dd">
            Föredrogs
          </note>
          <note n="35407b7d">
            Andre vice talmannen konstaterade att ingen talare var anmäld.
          </note>
          <note n="029d327b">
            10 § Avtal med Amerikas förenta stater om utlämning och om internationell
            rättslig hjälp i brottmål
          </note>
          <note n="7634f7dd">
            Föredrogs
          </note>
          <note type="speaker" n="f69379b0">
            Anf. 71 CHRISTER ERLANDSSON (s):
          </note>
          <u who="unknown" xml:id="i-b0fa7adeea8317c8-0" n="8ab3a556">
            <seg n="240cf41c">
              Fru talman! I regeringens proposition föreslås att riksdagen
              godkänner ett avtal från år 2001 mellan Sverige och Förenta staterna
              om rättslig hjälp vid brottmål. Det är vidare två avtal mellan
              EU och Förenta staterna, varav ett om ömsesidig rättslig hjälp
              och ett om utlämning. Vidare föreslås att två för EU-avtalen nödvändiga
              bilaterala instrument godkänns.
            </seg>
            <seg n="7d113f65">
              Avtalen om ömsesidig rättslig hjälp medför inte behov av lagändringar.
              När det gäller EU-avtalet jämte instrument om utlämning lämnar
              regeringen förslag till de lagändringar som dessa överenskommelser
              ger upphov till. Lagändringarna avser regler om oplanerade mellanlandningar
              i Sverige i samband med flygtransport av personer som utlämnas
              eller överlämnas mellan två andra stater. Förslaget innebär en
              reglering av så kallade transiteringstillstånd vid sådana oplanerade
              mellanlandningar i Sverige. Förslaget innebär även en möjlighet
              för polismyndigheter att omhänderta och ta i förvar den som utlämnas
              eller överlämnas, om det är nödvändigt för att transporterna ska
              kunna genomföras. Lagändringen föreslås träda i kraft den 1 juli
              2005.
            </seg>
            <seg n="c9bc6a9e">
              I lagen 2000:562 om internationell rättslig hjälp i brottmål
              regleras under vilka förutsättningar svenska myndigheter kan lämna
              rättslig hjälp till andra länder eller begära sådan hjälp utomlands.
            </seg>
            <seg n="40bd5b5c">
              Grundtanken i lagstiftningen är att samtliga åtgärder som kan
              vidtas i en svensk förundersökning eller rättegång också ska kunna
              vidtas av svenska åklagare eller domstolar för att bistå utländska
              myndigheter.
            </seg>
            <seg n="93d36b07">
              När det gäller svenska myndigheters egna ansökningar om rättslig
              hjälp finns det få regler i den svenska lagstiftningen. Det beror
              på att det är den andra statens regler som bestämmer under vilka
              förutsättningar bistånd kan lämnas till svensk åklagare eller
              domstol. Vissa länder, däribland Förenta staterna, kräver avtal
              för att fullt ut bistå med rättslig hjälp i brottmål.
            </seg>
            <seg n="cfc9439a">
              Både EU-avtalet och 2001 års avtal innebär att staterna i enlighet
              med avtalen åtar sig att lämna varandra ömsesidig rättslig hjälp
              i rättsliga förfaranden som hänför sig till brott. Syftet med
              överenskommelserna är att utveckla det internationella samarbetet
              om ömsesidig rättslig hjälp för att på ett effektivt sätt bekämpa
              gränsöverskridande brottslighet. Avtalet från 2001, som endast
              gäller mellan Sverige och Förenta staterna, innehåller bland annat
              bestämmelser om vad en ansökan om rättslig hjälp ska innehålla
              och regler för verkställighetsförfarande.
            </seg>
            <seg n="5c2068bf">
              Avtalet innehåller bland annat bestämmelser som förenklar samarbetet.
              Exempelvis tillförs en bestämmelse om att det ska vara möjligt
              att ta upp ett vittnesmål från ett vittne eller en expert genom
              videoöverföring mellan Sverige och Förenta staterna. Vidare innebär
              EU-avtalet att det ska vara möjligt att översända framställningar
              genom användning av snabba kommunikationsmedel som fax och e-post.
            </seg>
            <seg n="95622e8a">
              Om Sverige godkänner 2001 års avtal och EU-avtalet om rättslig
              hjälp, innebär det en reglering av under vilka förutsättningar
              Sverige och Förenta staterna kan begära och lämna rättslig hjälp
              till varandra.
            </seg>
            <seg n="bd629634">
              En sådan reglering är till fördel för det internationella samarbetet,
              särskilt då Förenta staterna kräver avtal för att lämna rättslig
              hjälp. En utökad rörlighet och den senare tidens terrorattacker
              utgör, vilket också anförs i propositionen, skäl för att utveckla
              det internationella samarbetet. Det ligger därför i Sveriges intresse
              att ingå dessa överenskommelser. Utskottet föreslår därför att
              riksdagen godkänner både 2001 års bilaterala avtal, EU-avtalet
              om rättslig hjälp samt instrumentet i samma ämne.
            </seg>
          </u>
          <note n="69b08596">
            Bestämmelser om utlämning till utomnordiska stater finns i lagen
            1957:668 om utlämning för brott. Mellan Sverige och Förenta staterna
            gäller sedan tidigare 1961 års konvention om utlämning, som har
            fått sitt nuvarande innehåll genom tilläggskonventionen av den
            14 mars 1983.
          </note>
          <u who="unknown" xml:id="i-cecfb58ea638f4b6-0" n="8ab3a556">
            <seg n="49fa86ef">
              Sverige och Förenta staterna har i enlighet med vad som föreskrivs
              i EU-avtalet förhandlat fram ett bilateralt instrument som klargör
              hur avtalet förhåller sig till varandra.
            </seg>
            <seg n="f49dda3c">
              EU-avtalet om utlämning jämte instrumentet innebär vissa förändringar
              jämfört med utlämningskonventionen. Den nya regleringen innebär
              bland annat en förenkling av tillvägagångssättet för översändande
              av utlämningsframställningar och kompletterande information. Genom
              EU-avtalet införs dessutom en reglering av hur den anmodade staten
              ska gå till väga om flera stater begär utlämning av samma person.
              EU-avtalet innebär även utvidgade möjligheter för att vägra utlämning
              om den eftersökte riskerar att dömas till dödsstraff.
            </seg>
            <seg n="b3ca12fd">
              I motion Ju36 har kd yrkat avslag på förslaget om godkännande
              av EU-avtalet om utlämning. Skälet härtill är att avtalet inte
              ger avtalsparterna rätt att alltid avslå en ansökan om utlämning
              om den eftersökte riskerar att dömas till dödsstraff. Enligt motionärerna
              ska utlämning aldrig få äga rum om dödsstraff kan dömas ut.
            </seg>
            <seg n="226c994e">
              Motionärerna yrkar vidare att Sverige ska omförhandla det bilaterala
              instrumentet om utlämning för att därigenom ge Sverige en generell
              rätt att vägra utlämning om den eftersökte riskerar att dömas
              till dödsstraff.
            </seg>
            <seg n="c8845b0d">
              Utskottet välkomnar de förenklingar av förfarandet i utlämningsärenden
              som EU-avtalet innebär. När det gäller frågan om dödsstraff, som
              motionärerna tar upp, som grund för att vägra utlämning vill utskottet
              uttala sitt stöd för den uppfattning som motionen vilar på, nämligen
              att en sådan påföljd inte är förenlig med Sveriges syn på människolivets
              okränkbarhet.
            </seg>
            <seg n="0015290b">
              Härav följer att utlämning inte bör ske om det finns risk för
              att den utlämnade riskerar dödsstraff. Den nuvarande regleringen
              i 1961 års utlämningskonvention innebär endast att Sverige har
              rätt att vägra utlämning om det inte lämnas en försäkran om att
              ett eventuellt dödsstraff inte kommer att verkställas. Sverige
              har däremot inte rätt att vägra utlämning endast på grund av att
              den eftersökte riskerar att dömas till dödsstraff.
            </seg>
            <seg n="d611ca2e">
              EU-avtalets bestämmelse om dödsstraff som grund för att vägra
              utlämning innebär i stället att avtalsparterna, i vissa fall,
              har rätt att vägra utlämning redan på den grunden att den eftersökte
              riskerar att dömas till dödsstraff.
            </seg>
            <seg n="7377ea25">
              Bestämmelsen innebär att ett land, som villkor för utlämning,
              kan kräva en försäkran om att påföljden dödsstraff inte kommer
              att dömas ut. Om Förenta staterna av formella skäl är förhindrade
              att lämna en sådan försäkran har Sverige på samma sätt som i dag
              rätt att vägra utlämning om Förenta staterna inte försäkrar att
              ett utdömt dödsstraff inte kommer att verkställas. Bakgrunden
              till regleringen är att det processuella regelsystemet i några
              amerikanska delstater innebär att domstolen vid en fällande dom
              måste välja dödsstraff som påföljd för vissa brott.
            </seg>
            <seg n="89c89390">
              Eftersom EU-avtalets bestämmelse om dödsstraff ger Sverige rätt
              att i vissa fall villkora en utlämning med att den eftersökte
              inte får dömas till dödsstraff, utgör den bestämmelsen en förbättring
              jämfört med nuvarande reglering. Det mindre fördelaktiga villkoret
              behöver åberopas endast när Förenta staterna av formella skäl
              är förhindrade att lämna en försäkran om att dödsstraff inte kommer
              att dömas ut. Utskottet anser därför att EU-avtalets bestämmelse
              om dödsstraff som vägransgrund bör tillämpas i avtalsförhållandet
              mellan Sverige och Förenta staterna.
            </seg>
            <seg n="c072ecf8">
              I det bilaterala instrumentet om utlämning har Sverige och Förenta
              staterna också kommit överens om att tillämpa EU-avtalets bestämmelse.
              Utskottet vill dessutom framhålla att en omförhandling av det
              instrumentet, i avsaknad av annan bilateral överenskommelse, endast
              kan innebära att utlämningskonventionens bestämmelse om dödsstraff
              blir tillämplig även i det framtida avtalsförhållandet, vilket
              alltså skulle innebära en försämring jämfört med den reglering
              som nu föreslås.
            </seg>
            <seg n="40816422">
              Utskottet utgår slutligen från att regeringen kommer att fortsätta
              sitt arbete för att i alla internationella sammanhang driva frågan
              om att ingen ska kunna dömas till dödsstraff.
            </seg>
          </u>
          <note n="0d07a183">
            Med det nu anförda avstyrker utskottet motion Ju36. Utskottet
            föreslår att riksdagen godkänner EU-avtalet och det bilaterala
            instrumentet om utlämning samt antar regeringens lagförslag.
          </note>
          <note n="304d4bed">
            Jag yrkar därför bifall till förslaget i justitieutskottets betänkande
            och avslag på motionen.
          </note>
          <note type="speaker" n="f2fbdddf">
            Anf. 72 OLLE SANDAHL (kd):
          </note>
          <u who="olle_sandahl_609b73" xml:id="i-3e9df944d3cd6884-0" n="8ecb54d3">
            <seg n="68cd7013">
              Fru talman! Regeringen vill att riksdagen i dag ska godkänna
              några internationella överenskommelser. Det goda syftet är att
              utveckla det straffrättsliga samarbetet med Förenta staterna för
              att mera effektivt kunna bekämpa gränsöverskridande brottslighet.
              Så långt är det bra, rentav mycket bra. Nationell polis, tull
              och rättsväsendet för en ojämn kamp mot en mer organiserad internationell
              kriminalitet. När det gäller att bekämpa en alltmer rörlig brottslighet
              krävs allt effektivare metoder.
            </seg>
            <seg n="ed1d54c4">
              Kristdemokraterna anser att den internationella brottsligheten
              måste bekämpas genom ett strategiskt utbyggt samarbete över nationsgränserna.
            </seg>
            <seg n="7e7c9294">
              Tyvärr innebär ett av de avtal som riksdagen ska fastställa i
              dag att en person som utlämnas från Sverige till USA kan utsättas
              för att bli dömd till dödsstraff. Detta gör avtalet till ett dåligt
              avtal, som vi kristdemokrater i grunden omöjligt kan acceptera.
              I sitt remissvar delar den juridiska fakulteten vid Lunds universitet
              denna vår bedömning.
            </seg>
            <seg n="fd0699dc">
              Fru talman! Dödsstraff är inte förenligt med synen på människolivets
              okränkbarhet och ska därför inte ut dömas utan i stället för dömas.
              Kristdemokraterna verkar i alla lägen mot dödsstraff. Vi markerar
              därför, som enda parti, avsky för möjligheten att en person som
              utlämnas från Sverige riskerar att dömas till dödsstraff.
            </seg>
            <seg n="b0149ede">
              Eftersom avtalets artikel om dödsstraff inte ger Sverige rätt
              att vägra utlämning i alla lägen där den eftersökte riskerar att
              dömas till dödsstraff, är EU-avtalet inte tillräckligt.
            </seg>
            <seg n="8817cc7e">
              Bestämmelsen är visserligen en förbättring jämfört med den situation
              som gäller i dag. En utlämnad ska enligt huvudregeln inte riskera
              att dömas till dödsstraff. I de undantagssituationer där dödsstraff
              får utdömas kommer ändå dagens skydd mot verkställighet att gälla.
              Utlämningslagen föreskriver att utlämning kan vägras, om den som
              utlämnas kommer att straffas med döden för brottet.
            </seg>
            <seg n="752a7797">
              Kristdemokraterna menar att dödsstraff aldrig ska komma i fråga,
              inte ens som utdömd påföljd. Därför bör avtalet mellan EU och
              Förenta staterna förhandlas om. Att Förenta staterna har anfört
              att det processuella regelsystemet i landet tvingar åklagare,
              och i sin tur domstol, att döma ut påföljden saknar betydelse
              för vårt vidkommande. Vi beklagar att man gav vika för så svaga
              argument i en så grundläggande värderingsfråga.
            </seg>
            <seg n="79684406">
              Med viss ironi kan man påminna om att själva grunden för avtalet,
              så som den motiveras i avtalet självt, är att skydda våra gemensamma
              värderingar.
            </seg>
            <seg n="163962cc">
              Eftersom avtalet, trots sitt usla innehåll i just detta avseende,
              totalt sett innebär en förbättring för den enskilde jämfört med
              i dag tvingas vi stödja förslaget.
            </seg>
            <seg n="ab727c6f">
              Dödsstraff är inte förenligt med människolivets okränkbarhet.
              Vi kristdemokrater tar avstånd från möjligheten att en person
              som utlämnas riskerar att dömas till dödsstraff, oavsett om straffet
              kommer att verkställas eller inte. Ingen medmänniska ska behöva
              leva med en dödsdom över sig, även om verkställigheten senareläggs
              eller uteblir i enlighet med en försäkran.
            </seg>
          </u>
          <note n="c4c1c5b2">
            Överläggningen var härmed avslutad.
          </note>
          <note n="266b645e">
            11 § Krishanteringsberedskap på nationell nivå
          </note>
          <note n="7634f7dd">
            Föredrogs
          </note>
          <note type="speaker" n="f2ce0ecf">
            Anf. 73 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-7aa358931ec1cdb9-0" n="6585a5b6">
            <seg n="fb39b424">
              Fru talman! Människor i nöd kräver handling från ansvariga. Människor
              som hamnar i svåra situationer kräver att samhället bistår, att
              samhället tar tag i situationer. Sverige har under senare år drabbats
              av olika typer av ytterst allvarliga händelser. Jag ska avstå
              från att räkna upp dem alla, för de börjar bli många.
            </seg>
            <seg n="7b3778e7">
              Samtliga dessa situationer är ej planerade händelser. Ändå vill
              jag påstå att de här oplanerade situationerna och händelserna
              kräver planering. De kräver en förberedelse från samhällets sida,
              så att människor kan känna den trygghet som jag tycker att människor
              ska känna när de hamnar i nöd eller när det allvarliga inträffar.
            </seg>
            <seg n="e2bd9a12">
              Frågan om att inrätta någon typ av nationellt krisberedskapsorgan
              inom Regeringskansliet har diskuterats under lång tid. Så här
              långt har inget hänt. Utskottet har blivit upplyst om att det
              i närtid kommer att inrättas en gemensam enhet i Statsrådsberedningen
              som ska vara till för omvärldsbevakning, bearbetning av information,
              tidig delgivning och kontinuerlig information vid allvarliga händelser.
            </seg>
            <seg n="cc398bc5">
              Denna enhet som jag kanske lite vårdslöst döper till informationsenhet
              tycker jag inte på ett nämnvärt sätt höjer beredskapen. Enligt
              mitt sätt att se på saken ger det bara ett intryck av att detta
              är någonting som regeringen motvilligt genomför för att möta den
              debatt som har förts under senare tid apropå de svåra och allvarliga
              händelser som har inträffat. Det löser alltså inte det grundläggande
              problemet.
            </seg>
            <seg n="6bf4e1a1">
              Varför är då detta problem så angeläget att lösa? Jo, det är
              så att för att återkomma till min inledningsmening människor i
              nöd kräver att ansvariga handlar. Och det har människor inte upplevt
              att de ansvariga har gjort under de svåra händelser som vi har
              bakom oss.
            </seg>
            <seg n="5d768364">
              Fru talman! Av det skälet vill jag nu, eftersom det är fredag
              eftermiddag, avsluta mitt anförande och i all enkelhet yrka bifall
              till den reservation som finns till betänkandet.
            </seg>
          </u>
          <note type="speaker" n="a5b2437b">
            Anf. 74 ROLF GUNNARSSON (m):
          </note>
          <u who="rolf_gunnarsson_3eea95" xml:id="i-586d58afa42aefa2-0" n="436a3b91" next="i-83361465f9563c28-0">
            <seg n="edde31a8">
              Fru talman! Vilken krisledning och krishanteringsberedskap har
              vi i Sverige? Har vi någon? Och om det finns en krisledning, hur
              fungerar den?
            </seg>
            <seg n="5834f2e9">
              Annandag jul 2004 och nyårshelgen 20042005 liksom inledning av
              2005 blev dagar som skadade oss alla. Katastrofen den så kallade
              tsunamin slog hårt mot oss. Många av oss kände också någon eller
              några som fanns därnere som saknade eller döda.
            </seg>
            <seg n="8eff4247">
              Katastrofen slog blint. Vi blev mer eller mindre chockade över
              vad som hände där borta på en plats som många av oss förknippar
              med en stekhet sol och sköna bad.
            </seg>
            <seg n="a848a89a">
              Jag minns första tv-intervjun efter katastrofen nere i Sydostasien
              med UD:s presstalesman. Hon hade kanske självklart inte det minsta
              begrepp om vad som hände där. Det förstod alla.
            </seg>
            <seg n="3b5fdf11">
              Däremot blev det svårare och svårare att förstå ju längre tiden
              gick, men man fick uppfattningen att oredan var stor på UD, och
              regeringens presskonferenser blev kaotiska på många sätt.
            </seg>
            <seg n="58d7ecf6">
              Det som förvånade allra mest och som fick en att verkligen spärra
              upp ögonen var när statsminister Göran Persson senare besökte
              Thailand, inte för att som man trodde främst tacka för vad thailändarna
              hade gjort och gjorde, utan för att kritisera landet. Jag citerar
              vad min partiledare Fredrik Reinfeldt sade i partiledardebatten
              här i kammaren den 20 januari 2005:
            </seg>
            <seg n="20750d0e">
              Väl på plats i Thailand hade statsministern nämligen väldigt
              mycket synpunkter och slutsatser att komma med när det gällde
              hur landet Thailand hade skött sig. Statsministern ifrågasatte
              om det fanns rätt kompetens. Han var lite osäker om de egentligen
              kunde bygga hus och han uttryckte sin oro för kvaliteten på den
              granskning som skulle följa.
            </seg>
            <seg n="00c98413">
              Det var kanske ett sätt för statsministern och regeringen att
              flytta fokus för att inte tänka på hur krisledningen här hemma
              fungerade, eller inte fungerade. Frågorna var och är många här
              hemma.
            </seg>
            <seg n="b56bc84f">
              Har vi själva här i Sverige i dag kapacitet för att klara de
              påfrestningar som jordbävningen och flodvågen skapade? Har vi
              en bra och fungerande krishanteringsberedskap på nationell nivå?
              Har vi kommit längre nu än som läget var vid Estoniakatastrofen
              för drygt tio år sedan? Vad har hänt på dessa tio år?
            </seg>
            <seg n="5af417ec">
              Vi drabbades ju också senare under vintern av ännu en katastrof
              då stormen Gudrun drog in över vårt land. Ännu en katastrof! Hur
              var beredskapen då? Mitt inlägg i dag ägnar jag dock åt tsunamin
              och hur vår krisledning då fungerade.
            </seg>
            <seg n="23784a1d">
              Fru talman! Vi hade hoppats och trott att försvarsminister Leni
              Björklund skulle delta i dagens debatt. Vi hade hoppats att hon
              skulle visa att regeringen bryr sig om den här frågan. Men intresset
              tycks vara ljumt, och vi vet att utskottets majoritet mycket motvilligt
              ville ta fram det betänkande och behandla den motion som vi i
              dag diskuterar här i kammaren.
            </seg>
            <seg n="bd5ef01a">
              På något sätt känner och till och med påstår jag att vi inte
              har kommit särskilt långt när det gäller uppbyggandet av en nationell
              krisledning. På dessa tio år har det startats och genomförts en
              rad olika utredningar där det har kommit fram bra slutsatser och
              förslag.
            </seg>
            <seg n="e2c4d99b">
              Men vad har egentligen hänt rent konkret? Jag hoppas att Peter
              Jonsson som majoritetsföreträdare senare i debatten kan ge svar
              på den frågan.
            </seg>
            <seg n="1232d2d4">
              Hot- och riskutredningen 1995 följde jag som relativt ny ledamot
              i försvarsutskottet. Den utredningen kom med ett enigt förslag
              där man sade: Vi anser att det är angeläget att regeringen har
              en hög beredskap för åtgärder vid händelser som innebär särskilda
              påfrestningar i samhället. Utredningen föreslår att övningar regelbundet
              skall genomföras på regeringsnivå. Året var alltså 1995. Tio år
              har gått sedan dess, och man undrar vad som har hänt.
            </seg>
            <seg n="feddea29">
              År 1995 behandlade vi en proposition i utskottet där följande
              ord fanns med: Naturkatastrofer kan inte i vår tid mötas med resignerad
              ödestro.
            </seg>
            <seg n="38cc2741">
              År 1999 kom Peter Örn med sin utredning om Estonia. Han sade:
              För att skapa en grund för den särskilda informationsberedskap
              som krävs vid en katastrofsituation rekommenderar analysgruppen
              att en permanent organisation skapas i Regeringskansliet. Så sades
              det. Men vad har hänt? Jag hoppas än en gång att Peter Jonsson
              har svar på dessa frågor.
            </seg>
            <seg n="e2092fb4">
              Vi har även den så kallade Munckutredningen från 2001. Också
              han hade uppdraget att se på extraordinära händelser.
            </seg>
            <seg n="07fc0734">
              Regeringen beslutade för att ta upp ännu en utredning den 21
              augusti 1997 att tillsätta en arbetsgrupp inom Regeringskansliet
              för att utreda bland annat frågor om skyldigheter och befogenheter
              vid svåra påfrestningar på samhället i fred. Men vad har hänt
              efter det?
            </seg>
          </u>
          <note n="23133a5d">
            I juli månad 1998 tillsatte nuvarande talmannen Björn von Sydow,
            då försvarsminister, en utredning för översyn av den planering
            som skulle säkerställa funktionen hos den högsta och centrala
            ledningen i extraordinära situationer såsom att förhindra eller
            begränsa katastrofer och omfattande skadeverkningar på liv, miljö
            och egendom.
          </note>
          <u who="rolf_gunnarsson_3eea95" xml:id="i-83361465f9563c28-0" n="436a3b91" prev="i-586d58afa42aefa2-0">
            <seg n="e74dfa92">
              En av de utredare som jag har citerat här kommenterar nu själv
              hur han ser på Sveriges agerande efter det som hände vid tsunamin.
              Han säger: Själv är jag förvånad över att man, även med dagens
              system för att hantera svåra händelser i regeringskansliet, väntade
              så länge med att agera kraftfullt, vilket bland annat försenade
              Räddningsverkets ankomst till Thailand.
            </seg>
            <seg n="4df9f1b8">
              Samma person säger också att om det hade fungerat i Regeringskansliet
              hade ett snabbare och mera samordnat agerande inte enbart underlättat
              en tidigare evakuering av de drabbade från Thailand. Det hade
              också möjliggjort att svensk personal hade kunnat spela en viktig
              roll i det tidiga omhändertagandet. Det hade i sin tur kunnat
              avlasta den hårt ansträngda thailändska vården där de egna medborgarnas
              behov, enligt uppgift, fick stå tillbaka för de drabbade turisternas
              behov.
            </seg>
            <seg n="ee064617">
              Fru talman! Som alla förstått finns det inte det minsta klagomål
              på att antalet utredningar har varit för få. Det finns ingen kritik
              mot att frågorna inte utretts ordentligt eller att inventeringar
              inte har gjorts om befintlig krisverksamhet.
            </seg>
            <seg n="4a8c2ecf">
              I betänkandets sammanfattning står det på de två första raderna:
              Utskottet kan konstatera att det för närvarande pågår en omfattande
              utrednings- och beredningsprocess om krishanteringsfrågor. Javisst,
              men det skulle egentligen stå pågår och har pågått. Och omfattande
              är också rätt ord. Som jag tidigare sade har det pågått i tio
              år. Men resultatet är mycket magert.
            </seg>
            <seg n="395e05c3">
              Enligt vår mening är det statsministern och hans kansli som har
              det övergripande ledningsansvaret i katastrofsituationer. För
              oss är det självklart att det är Rosenbad som ska vara centrum
              och ett alternativ bör självklart finnas om Rosenbad blir oanvändbart.
              Vår inställning är att krisledningsfunktionen även ska ha löpande
              kontakter och samöva med relevanta myndigheter liksom transport-
              och reseföretag samt frivilligorganisationer.
            </seg>
            <seg n="1999d151">
              Det är också viktigt att undanröja ekonomiska och juridiska hinder.
              Det måste finnas utrymme i statsfinanserna att snabbt avsätta
              ekonomiska resurser i katastrofsituationer. I samband med flodvågskatastrofen
              diskuterades till exempel i statliga instanser vem som skulle
              betala de insatser som gjordes. Att i en sådan situation diskutera
              bokföringstekniska frågor är ett exempel på den byråkrati som
              måste undanröjas om Sveriges krisberedskap ska fungera väl.
            </seg>
            <seg n="bbb25740">
              Som jag sade tidigare: Det är inte handlingskraft i arbetet med
              att tillsätta utredningar som efterlyses. Talet om vem eller vilka
              tjänstemän som hanterade och mottog faxar, vilket klockslag som
              UD:s chefer väcktes och annat kanske är mindre viktigt då frågan
              måste vara:
            </seg>
            <seg n="c20502c8">
              Vem har ansvaret för att det inte hänt något i arbetet med att
              få till en riktig organisation? Är det statsministern? Är det
              försvarsministern? Om svaret är nej på båda dessa frågor, vem
              har då ansvaret för att det inte har hänt något? Vem har ansvaret
              för den tioåriga handlingsförlamning som finns?
            </seg>
            <seg n="ae6e8707">
              Jag väntar ivrigt på Peter Jonssons svar, men jag hade alltså
              hoppats utan att förringa Peters kunnande att försvarsministern
              skulle anse frågan så viktigt att hon ville vara här i dag, men
              så blev det alltså inte.
            </seg>
            <seg n="b7b1f81e">
              Åren har alltså gått, och i tv-soffan i förra veckan sade försvarsminister
              Leni Björklund exakt så här om krisberedskapen: Vi har just påbörjat
              ett arbete. Just det påbörjat var det alltså. Och till samma slutsats
              kom i alla fall jag i utskottet då statssekreterare Lars Danielsson,
              som hade en av huvudrollerna för det svenska arbetet, redovisade
              hur långt arbetet hade kommit.
            </seg>
            <seg n="e82916f7">
              Lars Danielsson visade ett antal OH-bilder det såg ju bra ut
              men arbetet hade inte ens kommit så långt att vi i utskottet kunde
              få bilderna. Så löst var och är allt detta var i maj år 2005,
              alltså för några veckor sedan.
            </seg>
            <seg n="4fb421d7">
              Herr talman! Var och en kan dra sina slutsatser om hur regeringen
              skött det här ärendet. Inte är det något prov på snabbhet, inte
              är det prov på att man genomfört vad vi sagt i utskottet. Ordet
              handlingsförlamning ligger betydligt närmare än ordet handling.
              Och ännu en gång: Vem bär ansvaret?
            </seg>
            <seg n="39e06b1b">
              Jag tror mig kunna påstå, utan att få något större mothugg, att
              politikområdet krisberedskap och krishantering genom årtionden
              präglats av revirstrider och oenighet mellan myndigheter och departement.
              Den ena utredningen har alltså följts av den andra. Vi tycker
              att krishanteringsfrågorna nedprioriterats av regeringen att de
              helt enkelt inte skötts på ett godtagbart sätt.
            </seg>
            <seg n="7f61c478">
              Vi ska också komma ihåg att regeringen startade tsunamiinformationen
              med en hållning där man i princip sade att man inte har ansvar
              för svenskar som råkar ut för naturkatastrofer utomlands. Efter
              ett par dygn lämnade man, som tur var, den hållningen.
            </seg>
            <seg n="77163509">
              Frågan är nu om ni socialdemokrater, vänsterpartister och miljöpartister
              är lugnade med vad som nu sker. Det som inte är gjort på tio år
              ska nu göras, eller? Vad är det som säger att det just nu ska
              hända något? Vi vet att utredningar inte är detsamma som reella
              beslut och genomföranden.
            </seg>
            <seg n="94dd8ec8">
              Man kan exempelvis undra hur det står till med övningsverksamheten.
              På en rak fråga svarade Lars Danielsson när han besökte oss i
              utskottet: Vi ska ha en övning i morgon och i övermorgon. Om detta
              kan vara ett lugnande besked överlåter jag till andra att avgöra.
              Danielsson fick också chansen att betygsätta hur han tyckte att
              regeringen skött hanteringen av tsunamin. Och även om man kan
              komma väldigt långt med självförtroende, kan jag självklart inte
              dela det goda betyg och till och med överbetyg som han gav till
              sin egen regering och till sig själv som en av de ansvariga.
            </seg>
            <seg n="eb13c4c4">
              Nej, jag tror inte att svenska folket och många av de drabbade
              instämmer i det goda betyget. Utrikesminister Freivalds kan vara
              förlåten. Hon avslöjade att hon inte ens visste vad Phuket var,
              att det är ett stort resmål för oss svenskar. Därför var det självklart
              svårt att föreställa sig konsekvenserna av en jordbävning och
              flodvåg och hur den skulle drabba oss.
            </seg>
            <seg n="c1c1465d">
              Men visst finns en viss insikt om att krisberedskapen inte var
              bra. Laila Freivalds säger i Svenska Dagbladet den 1 januari:
              Vi borde ha agerat mycket starkare på söndagen i stället för att
              invänta mer information. Vi får vänta och se vad Peter Jonsson
              om en stund säger om vad majoriteten tycker.
            </seg>
            <seg n="7c2aa668">
              Vi vet också att tsunamin där ca 500 svenskar miste livet och
              1 000 svenskar skadades var en stor katastrof. Men, som någon
              sade när vi var på en genomgång, det kommer flera katastrofer,
              och hur de ser ut vet vi ju inte.
            </seg>
            <seg n="ee6b397a">
              En av de många utredare som har sett på det här säger i tidningen
              Krisberedskap: Krishanteringen i UD och regeringskansliet efter
              flodvågskatastrofen har dock enligt samstämmiga bedömningar startat
              sent och varit långsam. Det är alltså inte mina ord, utan det
              är en tjänstemans ord.
            </seg>
            <seg n="87346876">
              Vi vet att Tyskland och Finland agerade mycket snabbt och tog
              hem sina medborgare. De var betydligt snabbare i sin handläggning
              än vad Sverige var. Man avlastade också på detta sätt Thailands
              sjukvård.
            </seg>
            <seg n="7b48ced5">
              Nej, det vore enkelt om vi alla i full enighet kunde konstatera
              att vi saknar beredskap för den här typen av katastrofer. Det
              vore enkelt om vi alla sade att det här måste åtgärdas snabbt.
              Det vore enkelt om vi noterade att det har gjorts fel, stora som
              små fel, och att vi måste rätta till dem och få en fungerande
              organisation. Men hela tiden finns frågan där: Varför har det
              inte hänt någonting på de här åren?
            </seg>
            <seg n="b5a37788">
              Herr talman! En undran finns förstås: Hur skulle det svenska
              agerandet ha varit om regeringen fullföljt och byggt upp den nationella
              krisledning som alla efterlyst och efterfrågat, men som regeringen
              Persson mer eller mindre struntat i att bygga upp. Hur hade vi
              agerat då? Frågan har inget svar och kommer aldrig att få något
              svar, men frågan finns där.
            </seg>
            <seg n="d6c279df">
              En krisledningsfunktion måste vara bemannad dygnet runt och året
              runt. Vi vet också att konstitutionsutskottet just nu behandlar
              den här frågan, och bara deras initiativ är ju ett tecken som
              kan tolkas som att det är frågetecken och oklarheter om hur man
              klarade den situation som uppstod. Mer om detta kommer alltså
              i höst då KU arbetat färdigt. Sista ordet är alltså inte sagt
              i den här frågan. Det kommer nya utredningar och besked i höst,
              så det kanske tar elva eller tolv år innan vi kan spåra resultat.
            </seg>
            <seg n="bcce5fbc">
              Herr talman! Som avslutning vill jag ge en positiv bild i ett
              annars dystert ämne med många mörka minnesbilder. Försvaret, kyrkan
              och polisen har samarbetat, och samarbetar, för att på ett värdigt
              sätt ta emot de omkomna svenskarna när de kommer tillbaka till
              Sverige. Det arbetet har skett, och sker fortfarande, på ett sätt
              som tål att synas och som behöver ett positivt omnämnande. Sedan
              februari har över 350 avlidna tagits emot vid Uppsala garnison,
              där de identifierats. Polisen, kyrkan och försvaret har på Uppsala
              garnison byggt upp en mottagningsanläggning som vi i utskottet
              besökt. De ceremonier och det mottagande som genomförs måste berömmas.
              Jag vet det, eftersom jag har bekanta som drabbats, och de lovordar
              det arbetet och de ceremonier och den stora värdighet som finns
              där. Det är ett tungt och svårt arbete, men där kyrkan, polis
              och försvar gör ett ypperligt arbete, och ännu återstår ett tungt
              arbete.
            </seg>
            <seg n="b08285bc">
              Herr talman! Jag vill med dessa ord yrka bifall till den borgerliga
              reservationen.
            </seg>
          </u>
          <note type="speaker" n="67fdd339">
            Anf. 75 ALLAN WIDMAN (fp):
          </note>
          <u who="allan_widman_6a403b" xml:id="i-00eeea7f49d97ef4-0" n="302a4965" next="i-d003fe33f201dbe2-0">
            <seg n="76dc3f13">
              Herr talman! Det är snart 200 år sedan Sverige senast drabbades
              av krigisk konflikt. I vårt land är dessutom naturkatastrofer
              sällsynta, och när de drabbar oss drabbar de oss oftare mindre
              allvarligt än vad de gör i andra länder. Den här långa traditionen
              av relativ trygghet och säkerhet i vårt samhälle skapar en känsla
              av osårbarhet det händer inte här. Denna känsla skapar problem
              när det gäller svensk krisberedskap på två olika plan.
            </seg>
            <seg n="e8c31f3a">
              Först och främst är känslan naturligtvis falsk. Det händer faktiskt
              här. Och även om det inte skulle hända här, så i en globaliserad
              värld drabbas Sverige och svenskar likväl.
            </seg>
            <seg n="c05ce90d">
              På ett annat plan är känslan sann. Det är riktigt att vårt land
              sällan drabbas. Det är ett problem i det att det ger oss en lägre
              beredskap än de länder som är mindre lyckligt lottade. Jag tror
              också att detta kan vara förklaringen till att den svårartade
              stormen i södra Sverige, stormen Gudrun, faktiskt kom att hanteras
              bättre av regeringen än den nyss inträffade katastrofen i samband
              med tsunamin.
            </seg>
            <seg n="e8f9179a">
              Herr talman! De borgerliga har motionerat om två huvudförslag,
              kan man säga, som är till behandling i det här betänkandet. Vi
              föreslår dels ett nationellt krishanteringsorgan i Regeringskansliet,
              dels att regeringen varje år för riksdagen ska redovisa hur krisberedskapen
              utvecklas i Regeringskansliet och hur övningsverksamheten har
              skötts.
            </seg>
            <seg n="9e938c77">
              Utskottsmajoriteten har avstyrkt båda dessa förslag med hänvisning
              till pågående utredningar och en ny enhet för larmning och gemensam
              lägesbild på Statsrådsberedningen. Det ska tilläggas att i det
              sista förslaget, som Lars Danielsson redovisade muntligt för försvarsutskottet,
              är det alltjämt väldigt oklart vad den här enheten innehåller.
            </seg>
            <seg n="59edf824">
              För Folkpartiet är det viktigt att definiera vilken regeringsledd
              krishantering som faktiskt behövs. Inom ramen för den gällande
              regeringsformen handlar det, enligt vår mening, om att regeringen
              i en krissituation måste besluta om ansvarsfördelningen. Regeringen
              och ingen annan kan peka på vilket departement eller vilken myndighet
              som ska ta ledningen.
            </seg>
            <seg n="2eda23c8">
              Dessutom måste regeringen övervaka de samordnings- och samverkansmöjligheter
              som alltid finns i sådana här krissituationer, men som ofta inte
              tas till vara.
            </seg>
            <seg n="f6ef6f1e">
              Det är också viktigt att regeringen har en hög beslutsberedskap.
              Regeringen måste snabbt fatta beslut om medelstilldelning till
              de myndigheter som arbetar intensivt med en kris. De måste också
              besluta om regelförändringar och fatta andra materiella beslut.
            </seg>
            <seg n="ff12d633">
              De här tilläggen är viktiga för Regeringskansliets krisberedskap,
              men de saknas i de förslag som redovisades för utskottet och som
              utskottsmajoriteten känner sig nöjd med.
            </seg>
          </u>
          <note n="1792bedf">
            Det andra yrkandet handlar om en årlig redovisning av Regeringskansliets
            krisberedskap och övningsverksamhet. Även detta förslag avslås
            av utskottets majoritet.
          </note>
          <u who="allan_widman_6a403b" xml:id="i-d003fe33f201dbe2-0" n="302a4965" prev="i-00eeea7f49d97ef4-0">
            <seg n="65cc14ca">
              Min fråga till Peter Jonsson, som strax kommer upp i talarstolen,
              är: På vilket sätt skulle en redovisning från regeringens sida
              när det till exempel gäller övningsverksamheten vara till hinder?
              Innebär den några svårigheter med avseende på de utredningar som
              pågår och de förslag som kan komma att läggas fram? Eller är det
              så att utskottsmajoriteten är nöjd med den övningsverksamhet som
              Regeringskansliet hittills har presterat? I så fall kan jag upplysa
              Peter Jonsson om att Ann-Louise Eksborg, generaldirektören på
              Krisberedskapsmyndigheten, inte var nöjd när hon i Dagens Nyheter
              den 30 december skrev: Jag har under hand vid flera tillfällen
              efterlyst en tydligare medverkan från de olika departementen i
              Regeringskansliet i krisberedskapsarbetet.
            </seg>
            <seg n="8d895fae">
              Det räcker inte med samverkan ad hoc i det akuta läget. För att
              krishanteringen verkligen ska fungera måste det ske en löpande
              samverkan och ett löpande kunskapsutbyte. Återigen, herr talman:
              I ett land som sällan drabbas och som drabbas lindrigt är det
              dubbelt viktigt att både planering och övning sker på ett bra
              sätt.
            </seg>
            <seg n="933e23f8">
              I Statsrådsberedningen jobbar man dagligen med politisk krishantering.
              Här är beredskapen hög och förmågan att lösa uppdykande politiska
              kriser god. Jag tror också att det är en väl utvecklad fingertoppskänsla
              i just det här avseendet som har skapat något av en beröringsångest
              för statsministern när det gäller att ta tag i verklig krishantering.
              Göran Persson hukar, ofta naturligtvis på goda konstitutionella
              grunder, bakom regeringsformens regler angående ministerstyre
              och statliga förvaltningars självständighet. Min tro är att i
              dagens värld håller detta beteende inte i längden. När krisen
              är där hamnar landets politiska ledning sekundsnabbt i rampljuset.
              Det är, herr talman, denna realitet som den svenska regeringen
              vägrar att förhålla sig till. Jag yrkar bifall till reservation
              1.
            </seg>
          </u>
          <note type="speaker" n="4e5ffdcf">
            Anf. 76 ERLING WÄLIVAARA (kd):
          </note>
          <u who="erling_walivaara_05b445" xml:id="i-396bac5e0c40b708-0" n="06fcd389">
            <seg n="9748e11c">
              Herr talman! Vi debatterar här i dag försvarsutskottets betänkande
              FöU11, Krishanteringsberedskap på nationell nivå . Det här betänkandet
              kom till efter en fyrpartimotion från alliansen med anledning
              av en särskilt allvarlig händelse. Sverige har under de senaste
              tio åren drabbats av flera svåra olyckor och katastrofer: Estoniaolyckan,
              Göteborgsbranden, flodvågskatastrofen i Sydostasien och stormen
              Gudrun i Sydsverige för att nämna några exempel. Vi lever i en
              tid då naturkatastrofer, internationell terrorism, klimatförändringar,
              globala epidemier, massflyktssituationer och översvämningar blir
              allt vanligare. Det är händelser som kan utsätta det fredstida
              samhället för svåra påfrestningar. Vi måste ha en god beredskap
              för att klara också extremt svåra situationer.
            </seg>
            <seg n="9ef4c91c">
              Det har visat sig att vi inte längre kan påstå, som Per Albin
              Hansson ofta gjorde, att Sveriges beredskap är god. Det var den
              visserligen inte då heller. Vår beredskap för krig var lika lite
              god då som vår nutida beredskap är för att hantera konsekvenserna
              för tusentals svenska turister utomlands av exempelvis den här
              tsunamikatastrofen som drabbade Sydostasien.
            </seg>
            <seg n="ee011819">
              Statsminister Göran Persson skyllde då på tjänstemännen i olika
              departement. De fullgjorde inte sina plikter. De läste inte faxmeddelanden.
              Man skyllde på än det ena, än det andra. Det här tycker vi kristdemokrater
              är att krypa undan sitt egenansvar på ett mycket tarvligt sätt.
              Ytterst är det ju ändå statsministern och Statsrådsberedningen
              som har det övergripande ledningsansvaret i katastrofsituationer.
              Regeringen har ansvaret för att centrala myndigheter som är operativt
              ansvariga har resurser för att snabbt kunna vidta nödvändiga åtgärder.
              Det primära är givetvis att myndigheterna inte ska behöva vänta
              på att få klartecken från regeringen innan den kan göra en insats.
              Väl inövade rutiner måste finnas.
            </seg>
            <seg n="4988b931">
              Det är för sent att, när olyckan väl har hänt, börja diskutera
              vem som ska stå för kostnaderna och om man ska åka ut och göra
              en insats eller inte som om det skulle ha varit ett ovanligt stressigt
              förvaltningsärende men inte värre än så. Tänkbara scenarier ska
              vara väl övade i både ledningsfunktionen och myndigheten. Flera
              ministrar försökte förklara handlingsbristen efter tsunamikatastrofen
              med att knappast någon kunde föreställa sig att något av det här
              slaget kunde hända. Det är ett väldigt dåligt svar på kritiken.
              I andra länder, till exempel Italien, visade man att med en fungerande
              krishanteringsfunktion i ledningen kan nödvändiga åtgärder snabbt
              sättas in. Vi är inte världsbäst i Sverige, som regeringen tycks
              tro. Vi borde faktiskt lära oss av andra länder.
            </seg>
            <seg n="291ec730">
              Herr talman! När en extraordinär händelse inträffar är det viktigt
              att beslutsvägar och ansvarsområden mellan landets ledning och
              dem som ansvarar för den operativa verksamheten är klara och tydliga.
              Man behöver inte vara särskilt analytiskt begåvad för att konstatera
              att krisberedskapen, eller incidentberedskapen, i Regeringskansliet
              inte är tillfredsställande. Det erkännandet gav också Statsrådsberedningen
              genom Lars Danielsson när han besökte försvarsutskottet. Han uttryckte
              det så här: Nu ska det bli bättre. Det kommer att inrättas en
              särskild enhet i Statsrådsberedningen som ska svara för omvärldsbedömningar,
              bearbetning av information samt tidig delgivning och kontinuerlig
              information vid allvarliga händelser.
            </seg>
            <seg n="12d7e5fb">
              Bra, kan man utropa! Men det som presenterades för oss i försvarsutskottet
              var några lösa tankar. De var i sig ganska goda tankar, men regeringen
              kunde inte ens ge oss en skriftlig beskrivning av dessa tankar.
              Det fanns de i utskottet som direkt begärde att få det här skriftligt,
              på papper. Men nej, det förnekades. Vad ska vi tro egentligen?
              Mer än ett halvår har gått och inget konkret har hänt som har
              höjt beredskapen. Det vi vet är att den utlovade propositionen,
              som skulle komma under hösten, är framflyttad till våren 2006.
              Det inger faktiskt inte något förtroende, inte för mig i alla
              fall.
            </seg>
            <seg n="98b0f266">
              I början av 1990-talet inrättade den dåvarande regeringen Bildt
              en krisberedskapsfunktion i Regeringskansliet. Tyvärr valde regeringen
              Persson att avskaffa den funktionen i Regeringskansliet år 1997.
              Varför? Vad var orsaken? Var det en följd av den allmänna nedrustningsivern
              det behövs ingen beredskap, allt är frid och fröjd? Eller ansåg
              regeringen att det var viktigare att sopa undan spåren efter regeringen
              Bildt än att upprätthålla en god krisberedskap i Regeringskansliet?
              Alldeles oavsett de bakomliggande orsakerna råder det inget som
              helst tvivel om att regeringen Perssons åtgärd var ett stort misstag.
            </seg>
            <seg n="015a067a">
              Herr talman! De senaste tio åren har regeringen ständigt skjutit
              krishanteringsfrågan framför sig. Den har förhalat och fördröjt.
              Utredning på utredning har tillsatts och konstaterat att krisberedskapen
              på nationell nivå är bristfällig. Det är fel svar för regeringen.
              Regeringen vill hellre höra att beredskapen är god. Och vad blir
              deras åtgärd? Jo, tillsätt en ny utredning!
            </seg>
            <seg n="06c17568">
              Lika tragikomiskt är agerandet i försvarsutskottet. Flera av
              utredningarna betonar behovet av en nationell krishanteringsförmåga.
              Ändå väljer Socialdemokraterna med sina stödpartier att låtsas
              som ingenting. Man avslår våra yrkanden om en bättre krishanteringsberedskap
              med en axelryckning. Detta är beklämmande. Ni säger nej till att
              säkerställa hög beredskap på nationell nivå. Ni säger nej till
              ett nationellt krishanteringsorgan i Regeringskansliet. Ni säger
              nej till att regeringen årligen för riksdagen ska redovisa rutiner,
              regler och övningar som genomförts i Regeringskansliet.
            </seg>
            <seg n="580bc788">
              Herr talman! Avslutningsvis: När det gäller beredskapen i Regeringskansliet
              har vi här i kammaren gång på gång fått höra att det inte ankommer
              på riksdagen att säga hur regeringen ska organisera krishanteringen
              i Regeringskansliet. Jag kan hålla med om att vi inte ska styra
              regeringen in i minsta detalj. Men det som vi härifrån kan avkräva
              regeringen är att den i alla fall gör någonting och inte sitter
              med armarna i kors. Och jag tycker att vi härifrån kan hjälpa
              den på traven och komma med idéer, vilket vi också har gjort från
              kristdemokratiskt håll. Det handlar faktiskt om svenska medborgares
              trygghet och säkerhet.
            </seg>
          </u>
          <note n="b2820c06">
            Herr talman! Jag yrkar bifall till vår reservation 1 under punkt
            1.
          </note>
          <note type="speaker" n="5429c940">
            Anf. 77 PETER JONSSON (s):
          </note>
          <note n="19c17d4c">
            Herr talman! Jag yrkar först bifall till förslaget i utskottets
            betänkanden och avslag på reservation 1 med anledning av en motion
            från de borgerliga partierna.
          </note>
          <u who="unknown" xml:id="i-9e79a37011727e0e-0" n="8ab3a556">
            <seg n="30c9f8dd">
              I dag ska vi återigen debattera hur vi ska skapa ett robustare
              samhälle i fredstid. Senast jag stod här i talarstolen var den
              21 april. Men då handlade debatten om finansieringsprinciper när
              det gäller krishantering. Men även under den debatten, om jag
              inte minns helt fel, hade jag och Erling Wälivaara ett replikskifte
              som handlade om det som vi i dag diskuterar. Jag nämnde då att
              det vore olyckligt om riksdagen börjar besluta om hur Regeringskansliet
              ska organiseras. Det är och kommer att vara statsministerns uppgift
              att för Sveriges bästa skapa en organisation som kan hantera krisberedskapen
              på nationell nivå i Regeringskansliet. Där tror jag att vi är
              överens. Jag hoppas det.
            </seg>
            <seg n="ac5ff550">
              Herr talman! För att vinna tid skulle jag kunna sluta mitt anförande
              här, men jag gör inte det. Vi ska ju snart åka hem och fira Sveriges
              nationaldag med våra nära och kära.
            </seg>
            <seg n="8814deac">
              Jag skulle vilja peka på den förvirring som de som lyssnar och
              som har läst betänkandet och flerpartimotionen måste känna. I
              princip tillgodoser vi de tre yrkanden som finns i reservationen.
              Motioner och reservationer skriver man ju för att man vill förändra
              och påverka framtidens struktur och organisation. Men det som
              de borgerliga partiernas företrädare har talat om här är ju faktiskt
              i stor utsträckning historia.
            </seg>
            <seg n="54f88385">
              Utskottet kan konstatera att det för närvarande pågår en omfattande
              utrednings- och beredningsprocess om krishanteringsfrågor. Regeringen
              har sålunda efter överläggningar med riksdagens partier fattat
              beslut om en oberoende kommission för att utvärdera det svenska
              samhällets förmåga att hantera de påfrestningar som naturkatastrofen
              i Asien inneburit.
            </seg>
            <seg n="caeb867b">
              Konstitutionsutskottet har också tagit initiativ till en granskning
              av regeringens handläggning av naturkatastrofen i Asien. Man ska
              då lägga till att det är en katastrof på andra sidan jordklotet
              som vi talar om. Ingen av er i de övriga partierna har pekat på
              att en sådan krishantering skulle finnas i Regeringskansliet,
              utan det har handlat om den nationella krishanteringen.
            </seg>
            <seg n="000a2d00">
              Men nu tar vi ett ordentligt tag för att se var någonstans i
              samhället som det krävs förbättringar för att hantera en sådan
              katastrof på andra sidan jordklotet. Förhoppningsvis får vi aldrig
              mer uppleva det, men man kan aldrig vara säker.
            </seg>
            <seg n="941ac2d7">
              Försvarsberedningen kommer också i en rapport att behandla samhällets
              krishantering och behovet av en förstärkt fredstida förmåga. Vi
              kommer här i riksdagen att få ta ställning till en proposition
              om samhällets säkerhet och beredskap.
            </seg>
            <seg n="351fe4e0">
              Majoriteten i utskottet ser det också som angeläget att regeringen
              fortsätter att utveckla former för en förstärkt nationell krishanteringsförmåga
              i linje med vad företrädaren från Regeringskansliet informerade
              utskottet om. Det handlar exempelvis om förbättrad information
              och analysfunktion, utökad kapacitet för lägesbedömning, förändrad
              organisation för säkerhet, beredskap och krishantering, samverkansövningar,
              utökad samverkan med andra länder, ytterligare förstärkningar
              av IT, tele, el och lokaler och fortsatt samverkan med riksdagen
              i beredskapsfrågor.
            </seg>
            <seg n="eda900e9">
              Utskottet har också fått en föredragning av statssekreterare
              Lars Danielsson, som tidigare har nämnts, om att det kommer att
              inrättas en för Regeringskansliet gemensam enhet i Statsrådsberedningen.
            </seg>
            <seg n="fdce3024">
              Med denna kortfattade redogörelse av vad som händer på nationell
              nivå vad gäller krishantering undrar man om de borgerliga partiernas
              reservation har något värde, eller om det är ytterligare ett bevis
              på en jakt på att visa upp en gemensam politik. Ibland blir det
              ganska patetiskt. Man har ju redan sedan tidigare sagt nej till
              överföring av ekonomiska medel från försvaret till samhällets
              civila säkerhet. Men det är väl som vanligt att den borgerliga
              politiken från ord till handling inte hänger ihop. Därför yrkar
              jag återigen bifall till förslaget i utskottets betänkande och
              avslag på reservation 1.
            </seg>
          </u>
          <note type="speaker" n="bc2ccd48">
            Anf. 78 ALLAN WIDMAN (fp) replik:
          </note>
          <u who="allan_widman_6a403b" xml:id="i-69a8013b2adbc5be-0" n="302a4965">
            <seg n="add99507">
              Herr talman! Angående det sistnämnda är det väl riktigt att borgerligheten
              slår vakt om en fungerande försvarsmakt. Det är också en väldigt
              viktig del i vår krisberedskap. Det är möjligen bättre än att
              göra som regeringen, att ta pengarna från KBM för att täcka luckorna
              efter tsunamin. Det är inte på något sätt att stärka vår civila
              beredskap, Peter Jonsson.
            </seg>
            <seg n="d9cb1cb4">
              Problemet med regeringen är att varje gång som det inträffar
              en extraordinär händelse eller nationell kris i vårt land översköljs
              vi dagarna efteråt av försäkringar från olika statsråd, inte minst
              från statsministern själv, om att det nu ska bli bättre. Så tillsätter
              man dessa utredningar. Men innan de är färdiga har nästa svårartade
              kris inträffat, och då blir det bara nya utredningar.
            </seg>
            <seg n="9658c6f3">
              År 1995 lovade Göran Persson att Sverige skulle bli bättre på
              nationell krisberedskap. Men min fråga är, Peter Jonsson: När
              kommer dessa förbättringar? Du hörde mig i talarstolen ange på
              vilka punkter som jag menar att en politikerledd krishantering
              måste bli bättre, nämligen när det gäller att fatta beslut, när
              det gäller att fördela ansvaret inom Regeringskansliet och inom
              myndigheter, och när det handlar om att ta fram pengar. När kommer
              dessa förbättringar?
            </seg>
            <seg n="d7186895">
              Den andra frågan gäller det andra förslag som vi har och som
              är väldigt konkret. Vi säger att vi vill se hur regeringen hanterar
              uppgiften att stärka sin krisberedskap genom övningar. Vi vill
              se hur dessa övningar går till. När den ansvariga generaldirektören
              ifrågasätter dem offentligt så måste väl du, Peter Jonsson, också
              förstå att det finns anledning för oss att göra ett sådant ifrågasättande?
            </seg>
            <seg n="64b9c856">
              Jag kan inte se att en redovisning av övningsverksamheten på
              något sätt skulle vara ett hinder i den process som nu pågår på
              en mängd olika håll för att i andra avseenden stärka vår förmåga.
            </seg>
          </u>
          <note type="speaker" n="a40c5a5d">
            Anf. 79 PETER JONSSON (s) replik:
          </note>
          <u who="unknown" xml:id="i-9ed03244e0eb0ea3-7" n="8ab3a556">
            <seg n="d71d34a1">
              Herr talman! Jag ska börja med den sista frågan. Redan i debatten
              efter katastrofen i Asien ställdes frågan till vår statsminister
              om man hade haft övningar i Regeringskansliet tillsammans med
              myndigheter. Han pekade då på att det har förekommit och förekommer.
              Den senaste övningen var nu i maj. Men det finns inte något dokumenterat
              underlag än, men det kommer från KBM, där man pekar på att det
              har fungerat väldigt bra och att just det som du eftersträvar
              har funnits, nämligen en god förmåga att samverka mellan myndigheter
              och Regeringskansliet.
            </seg>
            <seg n="fd8113fe">
              Jag tror därför inte att du behöver vara så orolig. Man har övat
              tidigare, och man kommer även i framtiden att öva.
            </seg>
            <seg n="9b7ce7c4">
              Du säger att ingenting har hänt på detta område. Det är fel.
              KBM är ju barn av den förändring som har skett när det gäller
              förmågan att använda och utveckla den svenska krishanteringsförmågan.
              Så visst har det hänt någonting.
            </seg>
            <seg n="2b2be57a">
              Vi avsätter 2 miljarder per år till resurser för krishantering.
              Det blir 1,7 miljarder nu eftersom man, precis som du säger här
              Allan, plockar en del av dessa pengar för att finansiera den enorma
              katastrof som tsunamin i Sydostasien innebar. Det är självklart
              att om vi avsätter pengar i budgeten för att hantera sådana saker
              i ett engångsskede det är en engångsbesparing som vi talar om
              här ska vi naturligtvis kunna använda dessa resurser. På det sättet
              tycker jag att vi har en flexibel budget. Budgeten är ju ett levande
              verktyg, Allan. Det är inget som är spikat och fast utan förändringar
              sker utifrån vad som händer i samhället.
            </seg>
            <seg n="a303dab7">
              Jag tror att du kan vara lugn även här när det gäller att vi
              på det sättet kan hantera även den krishanteringen.
            </seg>
          </u>
          <note type="speaker" n="8a35b0ca">
            Anf. 80 ALLAN WIDMAN (fp) replik:
          </note>
          <u who="allan_widman_6a403b" xml:id="i-69a8013b2adbc5be-1" n="302a4965">
            <seg n="b9a92ce1">
              Herr talman! Jag blir alltid lite irriterad när Peter Jonsson
              säger att jag kan vara lugn. Det är en rekommendation som jag
              ofta möter, och tyvärr är dessa rekommendationer inte alltid så
              välgrundade.
            </seg>
            <seg n="4f2343df">
              Peter Jonsson säger att regeringen visst övar, och ministrarna
              deltar, och detta fungerar jättebra. Jag har då en fråga. När
              Ann-Louise Eksborg, generaldirektören för Krisberedskapsmyndigheten,
              efterlyser ett större engagemang bara ett par dagar efter att
              tsunamin har inträffat när det gäller övningarna inom Regeringskansliet,
              far hon då med osanning? Det är en relevant fråga.
            </seg>
            <seg n="870db5b5">
              Nästa relevanta fråga som du hela tiden undviker att besvara
              gäller en redovisning till riksdagen, en kontrollstation, där
              vi kan konstatera att regeringen gör vad den lovar, nämligen övar
              mer och övar bättre. Vilka problem innebär den?
            </seg>
            <seg n="07892d76">
              Är det någonting som i hela den här omfattande processen störs
              av att riksdagen faktiskt utövar sin kontrollmakt på den punkten?
              Jag kan inte se det.
            </seg>
            <seg n="04ec5393">
              En annan fråga gäller när den förbättrade krishanteringsförmågan
              ska tillkomma i Regeringskansliet och i Statsrådsberedningen.
              Jag kan bara konstatera, herr talman, att här får jag inget svar
              från Peter Jonsson.
            </seg>
            <seg n="c9fe95e7">
              Jag vill minnas att en förutvarande finansminister i en socialdemokratisk
              regering, Kjell-Olof Feldt, vid något tillfälle sade att en bra
              regering måste ha tur. Jag tycker att det är allvarligt att vår
              regering alltjämt tycks förlita sig på denna tur.
            </seg>
          </u>
          <note type="speaker" n="ca47d292">
            Anf. 81 PETER JONSSON (s) replik:
          </note>
          <u who="unknown" xml:id="i-9ed03244e0eb0ea3-8" n="8ab3a556">
            <seg n="7ec7743a">
              Herr talman! Den information och det kaos som var i det svenska
              samhället efter Asienkatastrofen ledde till ett antal uttalanden
              som det säkert finns en del sanning i. Men samtidigt visar det
              sig, som även vår statsminister nämnt, att det pågår övningar.
              Det kan säkert vara bättre övningarna kan säkert bli mycket bättre
              i framtiden. Självklart är det så. Men man ska inte säga att det
              inte har förekommit någon övningsverksamhet och samverkan mellan
              myndigheter och Regeringskansliet. Det är viktigt att på något
              sätt ha med det. I annat fall blir det nästan bara svart eller
              vitt.
            </seg>
            <seg n="4d201b53">
              När det gäller detta med att vi från riksdagen ska få möjlighet
              att vara delaktiga i Regeringskansliets beredskapshantering tycker
              jag mig ha pekat på det här. Jag nämnde ju, men jag kan ta det
              en andra gång jag tänkte nämligen att den frågan kommer från Allan
              en fortsatt samverkan med riksdagen i beredskapsfrågor. Egentligen
              fick du alltså i mitt anförande svar på den fråga som du anser
              att du inte fått svar på.
            </seg>
            <seg n="eab6f82f">
              Det går säkert att göra förbättringar när det gäller vår krishantering
              därav både Försvarsberedningen och, naturligtvis, en proposition
              när det gäller samhällets säkerhet i fredstid. Vi har en ny räddningstjänstlagstiftning
              som på ett lokalt plan ska jobba i samverkan just för att hantera
              den lokala krishanteringsförmågan. Det där har vi också skapat,
              och det har du, Allan, och jag tillsammans tagit beslut om.
            </seg>
            <seg n="a5d0b14d">
              Man kan alltså inte peka på att det inte har skett förbättringar
              som leder till att vi har ett robustare samhälle. Men visst kan
              det bli ännu robustare. Det beslutet hoppas jag att vi här gemensamt
              kan ta i samband med propositionen i höst.
            </seg>
          </u>
          <note type="speaker" n="447744e3">
            Anf. 82 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-396bac5e0c40b708-1" n="06fcd389">
            <seg n="a3812bd0">
              Herr talman! Peter Jonsson sade: Ingen av er har kommit med förslag
              eller med några idéer när det gäller en olycka långt borta som
              den som hände i Sydostasien.
            </seg>
            <seg n="9e706e4f">
              Men, Peter Jonsson, ända fram till år 1997 hade man i Regeringskansliet
              en krishanteringsfunktion. Den kom till under regeringen Bildt
              i början av 1990-talet. Men regeringen Persson valde att avskaffa
              den funktionen. Om vi hade haft den funktionen i december 2004
              borde det rimligtvis ha gått snabbare att ge relevanta, korrekta,
              order och att vidta de rätta åtgärderna i stället för att dröja
              och säga: Vi kan inte stå och vakta en fax.
            </seg>
            <seg n="32a6cad9">
              Jag skulle vilja fråga Peter Jonsson: Varför i herrans namn avskaffades
              den här funktionen? Gjordes det för att sopa bort spåren efter
              regeringen Bildt, eller var det så att man inte trodde att någonting
              sådant här skulle kunna hända?
            </seg>
          </u>
          <note type="speaker" n="21f8d0d6">
            Anf. 83 PETER JONSSON (s) replik:
          </note>
          <u who="unknown" xml:id="i-9ed03244e0eb0ea3-9" n="8ab3a556">
            <seg n="e759dc03">
              Herr talman! Jag tror att en förändring av annat slag samtidigt
              pågick. KBM kom naturligtvis till just utifrån att man ville ha
              en samordningsfunktion för att hantera informationen både ut och
              in, alltså för att skapa sig en form av analysförmåga.
            </seg>
            <seg n="b996ab53">
              Även om jag inte var med i riksdagen på den tid som du nämner,
              Erling, tror jag när det gäller en situation med en jordbävning
              av ett slag som nästan inte skådats i världen och som skapade
              en gigantisk våg som ledde till att tusentals människor på andra
              sidan jordklotet miste livet att inledningsdelen av den här katastrofen
              hade kunnat vara lite bättre. Om vi hade haft en annan organisation
              i Regeringskansliet eller på annat sätt i myndighetssfären är
              det mycket möjligt att Räddningsverket hade haft förmåga att agera
              självständigt.
            </seg>
            <seg n="91d2f545">
              Det är detta vi nu ser över. Kommissionen och även Försvarsberedningen
              och konstitutionsutskottets granskning kommer att leda fram till
              vad som var fel och vad som var rätt, vad som var bra och vad
              som var dåligt. Det går säkert att hitta saker här, men jag tror
              att inte heller det som fanns under Bildts tid hade lett till
              att man kunde ha haft den enorma kapacitet som krävdes för att
              rädda liv och som krävdes för andra saker kring katastrofen.
            </seg>
            <seg n="54ae8ba8">
              Efter händelsen den 11 september har det ju visat sig att USA
              inte hade en organisation som kunde hantera en sådan typ av katastrof
              som man inte har planerat för. Just därför heter det katastrof.
              Nu har man skapat bland annat organisationen Homeland Defence.
              Samma sak gör man i Kanada vi har varit på besök där.
            </seg>
            <seg n="12715606">
              Vad jag tycker är intressant att ta fasta på i informationen
              är exempelvis det i USA. Man pekar på att samtliga elever i skolan
              i dag får information om krishantering, om vilka saker man ska
              ha hemma för att klara sin situation om någonting händer.
            </seg>
            <seg n="244fab77">
              Det finns saker som vi kan förbättra genom att hjälpa till och
              se på andra hur de hanterar sin krisberedskap. Det som fanns under
              Bildts tid hade nog inte varit någon form av Gud-allena-verksamhet
              som hade kunnat rädda tusentals människor i Sydostasien det tror
              jag knappast.
            </seg>
          </u>
          <note type="speaker" n="0fa83713">
            Anf. 84 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-396bac5e0c40b708-2" n="06fcd389">
            <seg n="b5f88824">
              Herr talman! Självklart är det svårt att säga vad skillnaden
              skulle ha varit om man hade haft i varje fall någon krisberedskap.
              Jag tror dock att tjänstemännen på olika departement skulle ha
              sluppit att få höra: Det var ert fel. Det var ni som inte vidarebefordrade
              faxmeddelanden som kom.
            </seg>
            <seg n="e0c59c52">
              De började må väldigt dåligt. Att ha någon form av beredskap
              är alltid bättre än att inte ha någon beredskap alls, som det
              ju var på Regeringskansliet då, och så verkar det fortfarande
              vara. Man fortsätter ju med att säga: Vi ska utreda frågan.
            </seg>
            <seg n="046592d4">
              Jag skulle vilja ställa en konkret fråga till Peter Jonsson:
              Varför säger ni nej till att säkerställa en högre beredskap på
              nationell nivå, till ett nationellt krishanteringsorgan i Regeringskansliet
              och till att regeringen ska rapportera och redovisa för riksdagen
              de rutiner, regler och övningar som genomförs i Regeringskansliet?
            </seg>
            <seg n="613a6ffd">
              Det är klart att det inte är roligt för Peter Jonsson att här
              redovisa att man i februari i år faktiskt hade en övning i Regeringskansliet.
              Högkvarteret var där och övade tillsammans med departementen.
              Men ministern som ändå är ytterst ansvarig valde att då inte alls
              delta i övningen. Jag förstår att det inte är roligt med en sådan
              redovisning.
            </seg>
          </u>
          <note type="speaker" n="b21d8348">
            Anf. 85 PETER JONSSON (s) replik:
          </note>
          <u who="unknown" xml:id="i-9ed03244e0eb0ea3-10" n="8ab3a556">
            <seg n="40b41288">
              Herr talman! Det finns en beredskap i dag. En sådan fanns även
              i samband med katastrofen i Sydostasien, men det var inte tillräckligt.
              Det behövdes mer. Även om vi hade haft en bättre beredskap hade
              det kanske inte räckt eftersom det, som jag tidigare pekat på,
              var en så ohyggligt stor katastrof en katastrof som kopplas till
              att så många svenskar berörts av den. Det fanns alltså en beredskap
              på UD och även i Regeringskansliet.
            </seg>
            <seg n="16c83110">
              Att vi säger nej till allt du pekade på vill jag bemöta med att
              säga att så är det inte. Läs betänkandet! Det pågår i dag en mängd
              arbete som ska leda fram till en kunskap om vad som skedde i samband
              med Sydostasienkrisen men också om samhällets säkerhet i form
              av en proposition kring vilken Försvarsberedningen nu tar fram
              information. Precis som Danielsson sagt kommer det att i Statsrådsberedningen
              finnas någon form av krishanteringsförmåga som inte är operativ.
              Vi har ju en myndighetsstruktur i Sverige. Jag tror att det är
              viktigt att det är myndigheterna som ska ta ansvar eftersom de
              har den sakkunskap som krävs. Därför har Räddningsverket i dag
              fått en ökad förmåga att snabbt gå ut i samband med kriser. Det
              har lett fram till att vi såg att det fanns en sak som måste förbättras
              ganska snabbt ifall en sådan här händelse återigen skulle inträffa.
            </seg>
            <seg n="cf607a1a">
              Det pågår alltså saker, så de frågor du ställer till mig nu tror
              jag kommer att bli besvarade i propositionen, och tycker du att
              det är bra så kanske det blir en proposition som alla partier
              ställer sig bakom och gör gemensam sak om så att ni inte även
              i den frågan försöker skapa någon form av jakt efter en gemensam
              politik hos de borgerliga partierna utan också ser till hur verkligheten
              och vad som komma skall kan bli så bra som möjligt för Sveriges
              säkerhet.
            </seg>
            <seg n="adc5e358">
              Sedan vill jag bara nämna den samverkansövning som jag pratade
              om. Den hette Erik, och den skedde den 1819 maj och omfattade
              Regeringskansliet och ett trettiotal myndigheter. Där var som
              sagt var den preliminära synpunkten att det hade fungerat väldigt
              bra, och man var mycket positiv. Det kom från KBM, så jag tror
              att även du kan känna dig nöjd med att det pågår mycket arbete.
            </seg>
          </u>
          <note type="speaker" n="7714f0d3">
            Anf. 86 ROLF GUNNARSSON (m) replik:
          </note>
          <u who="rolf_gunnarsson_3eea95" xml:id="i-b02747a2cea4993d-0" n="436a3b91">
            <seg n="312d68a1">
              Herr talman! Det är väl skottpengar på en nu om man begär replik
              vid den här tiden då alla vill åka hem, men jag känner trycket.
            </seg>
            <seg n="518a60ea">
              Peter Jonsson har ju en omöjlig uppgift. Det brukar sägas att
              en duktig försäljare ska kunna sälja en mjölkmaskin till den som
              inte har en ko. Ungefär det uppdraget har Peter Jonsson i dag.
              Det är en hopplös uppgift att försvara att regeringen i tio år
              inte har gjort särskilt mycket. Det här är en av de frågor som
              har följt mig under mina tio år i försvarsutskottet, och när jag
              bläddrar tillbaka har samma ärende återkommit gång på gång.
            </seg>
            <seg n="89f31df2">
              Ni kan vara lugna, har Peter sagt flera gånger. Allt beror ju
              på, Peter, var man lägger ribban för att vara lugn. Vi har väl
              ribban högre lagd. Det är väl därför som vi har diskussion i dag.
              På slutet kom du också in på det var glädjande att det inte är
              tillräckligt bra. Sedan är det rätt intressant att höra när du
              diskuterar hur man skulle bli överens: Gör vi bara som Socialdemokraterna
              säger så kan vi vara överens! Ni kan ju fundera någon gång på
              om det kanske är någonting som kommer från den borgerliga alliansen
              som Socialdemokraterna skulle kunna ta upp också. Ditt inlägg
              alldeles nyss blev lite knepigt.
            </seg>
            <seg n="635b9f3b">
              Jag vill bara fråga Peter: Är du då nöjd? Det är inte tillräckligt
              bra, men du är i stort sett nöjd. Vad grundar du det på? Är det
              Lars Danielssons lösa tankar så tror jag Allan Widman uttryckte
              det på en handfull overheadbilder som vi inte fick som gör att
              Peter Jonsson, Socialdemokraterna, Miljöpartiet och Vänsterpartiet
              i denna allians är så nöjda med vad som sker och har skett på
              tio år? Men nu ska det ske något, och det har skett någonting
              den sista månaden. Är det så?
            </seg>
          </u>
          <note type="speaker" n="15e17ec3">
            Anf. 87 PETER JONSSON (s) replik:
          </note>
          <u who="unknown" xml:id="i-9ed03244e0eb0ea3-11" n="8ab3a556">
            <seg n="7d8c07af">
              Herr talman! Om man säger så här du ställer ett antal frågor
              på rad här, men jag vill peka på detta: Naturligtvis kommer vi
              att lyssna på de synpunkter som finns i de borgerliga partierna.
              Vi sitter i Försvarsberedningen. Tyvärr förde ni någon form av
              tvåfrontskrig när vi tog försvarsbeslutet. Man var ganska enig
              i Försvarsberedningen, men sedan ledde det till ganska stor enighet
              om påvens skägg, tänkte jag säga, i samband med att vi tog beslutet
              i kammaren. Det blir naturligtvis ett problem när vi nu i samband
              med detta i Försvarsberedningen ska ta fram ett underlag som ska
              leda fram till en proposition. Men kom gärna med synpunkter om
              saker du vill ha förbättrade, så tror jag säkert att du kan få
              gehör om du också följer upp det sedan i kammaren.
            </seg>
            <seg n="eeaf3461">
              Det är på något sätt självklart, Rolf, att vi kan göra förbättringar,
              men som sagt: Det har också blivit förbättringar de senaste tio
              åren. Vi har en ny räddningstjänstlagstiftning. Vi har KBM. Vi
              har i samband med detta också myndigheter som efter 11 september
              har diskuterat effekten av eventuellt framtida terrorhot. Nu har
              vi på något sätt sammanfört detta och också informativt och diskussionsmässigt
              i samband med detta skapat förutsättningar för att göra en proposition
              som leder till att vi får en robustare säkerhet i samhället. Försvarsbeslutet
              var också en del i förändringen när vi nu går från ett invasionsförsvar
              till ett insatsförsvar där man på det sättet också i vissa delar
              med hjälp av Försvarsmakten kan åstadkomma ett robustare samhälle.
              Det hänger ihop.
            </seg>
            <seg n="d34ea63b">
              Det är det jag tycker att jag saknar i er politik från Moderaterna.
              På något sätt pratar ni om allt som ska göras, men samtidigt har
              ni aldrig pengar att göra det ni vill göra. Det blir, som jag
              sade förut, lite patetiskt då, eftersom ni inte gick med på beslutet
              att ta 3 miljoner från Försvarsmakten för att lägga på den civila
              säkerheten. Vi fick reda upp efter er efter 90-talets kris för
              att få ordning på Sveriges finanser eftersom det är grunden för
              ett robust samhälle att ha en ekonomi som fungerar. Jag tror som
              sagt var inte att du har så mycket att komma med i de frågorna
              egentligen.
            </seg>
          </u>
          <note type="speaker" n="b008a3d1">
            Anf. 88 ROLF GUNNARSSON (m) replik:
          </note>
          <u who="rolf_gunnarsson_3eea95" xml:id="i-b02747a2cea4993d-1" n="436a3b91">
            <seg n="9f5c21b9">
              Herr talman! Ja, först var det en vänlig mening, och sedan kom
              det en smäll på slutet. Då lät Peter Jonsson precis som förre
              finansministern Ringholm, som aldrig kunde stå här i talarstolen
              utan att tala om åren 19911994.
            </seg>
            <seg n="d304055e">
              Vem som vann kriget om försvarsbeslutet här i december som vi
              debatterade då och vem som kom ut mest helskinnad när krutröken
              hade lagt sig kan väl andra få avgöra. Det behöver inte du och
              jag stå här och diskutera i dag.
            </seg>
            <seg n="80e653dc">
              När det gäller Moderaternas försvarsbudget tror jag att den var
              överlägsen, i alla fall vad gäller ekonomi och omfattning, i jämförelse
              med vad Socialdemokraterna har tvingats till tack vare det mycket
              dåliga sällskap som Peter Jonsson och hans socialdemokrater har
              hamnat i tillsammans med Lars Ångström, som vill avskaffa försvaret
              mer eller mindre, och med Vänsterpartiet. När det gäller sällskap,
              alliansen och det sällskap som Peter Jonsson hamnat i känner jag
              en oerhörd trygghet när det gäller alliansen och vad den kan ha
              för pengar och medel att satsa på svenskt försvar på såväl den
              civila som den militära sidan.
            </seg>
            <seg n="b85a9b73">
              Men som mina föräldrar brukar säga: Man ska passa sig för dåligt
              sällskap. Peter Jonsson bör fundera på det när vi kommer till
              nästa proposition och ska diskutera den. Jag är verkligen öppen
              för att vi för Sveriges bästa och för allas bästa ska få en uppgörelse
              som de flesta partier står bakom. Det vore det allra bästa för
              Sverige.
            </seg>
          </u>
          <note type="speaker" n="1e01e1d1">
            Anf. 89 PETER JONSSON (s) replik:
          </note>
          <u who="unknown" xml:id="i-9ed03244e0eb0ea3-12" n="8ab3a556">
            <seg n="70f37fb2">
              Herr talman! Då tackar jag så mycket för det. Jag har noterat
              just de här sista orden. Det ska bli intressant att se när vi
              kommer fram till propositionen och diskussionen i kammaren om
              det leder till det som vi pratar om. Då är jag faktiskt nöjd,
              för att då är det på något sätt en bredare diskussion. Jag tror
              att vi har samma målsättning när vi vill skapa ett robustare svenskt
              samhälle, både nationellt och internationellt, och när det gäller
              att vi ska använda de resurser vi har i form av myndigheter och
              andra organisationer för att på det sättet stärka Sveriges säkerhet.
              Jag ser fram emot ett sådant samarbete och en sådan diskussion.
            </seg>
          </u>
          <note type="speaker" n="e37d1921">
            Anf. 90 BERIT JÓHANNESSON (v):
          </note>
          <u who="berit_johannesson_da9748" xml:id="i-96b71bd9f8e10e37-0" n="7dc3d909">
            <seg n="6636c399">
              Herr talman! Jag skulle vilja bredda det här lite grann. Jag
              tror nämligen att det är lite farligt att vi bara diskuterar tsunamin.
              Jag skulle vilja säga så här:
            </seg>
            <seg n="c138f974">
              En katastrof är ett faktum. Den drabbar oss alla. Människor dödas.
              Många fler skadas. Panik utbryter. Rykten florerar.
            </seg>
            <seg n="97c23aae">
              Det här är bara några scenarier som man kan tänka sig. Men man
              måste vara medveten om de här scenarierna och en mängd andra,
              som vår fantasi kanske inte ens kan tänka ut i dag, som kan drabba
              Sverige och oss som bor här. Det är alltså grunden för det viktiga
              och prioriterade arbetet för att förebygga. Det handlar om att
              analysera och förebygga genom åtgärder för att göra samhället
              robust med en robust infrastruktur och en robust krishantering
              totalt. Det gör vi naturligtvis genom olika åtgärder. Ni kan se
              i de här scenarierna att det är en mängd olika åtgärder som naturligtvis
              behövs för att man ska kunna förebygga sådana här saker.
            </seg>
            <seg n="277f4699">
              Orsakerna till katastrofer kan ju vara väldigt många: naturkatastrofer
              naturligtvis, den mänskliga faktorn, bristande underhåll, sabotage
              är några av dem. Men samhället i stort och beslutsfattare på alla
              nivåer myndigheter och företag har ju sitt ansvar, och det är
              därför vi debatterar här i dag. Det är viktigt, därför att analys
              av risker och förebyggande åtgärder är livsviktiga. Det är därför
              som krishantering är ett ämne som berör och engagerar oss alla.
              Det är därför, om det osannolika skulle inträffa trots bra förebyggande
              arbete, som det krävs en krishantering som är bra, snabb och flexibel.
            </seg>
            <seg n="38a22b00">
              Ni som lyssnar här uppe! Kamrater i kammaren! Ni som sedan läser
              protokollet! Ni kan ju tro att det finns väldigt stora skillnader
              mellan oss som utgör majoriteten och dem som har reserverat sig.
              Så är det alltså inte. Vi är alla överens om behovet av en förstärkt
              nationell krishanteringsförmåga. Det är ingen som har ifrågasatt
              det. Det ska vara ett regelverk som är anpassat till och täcker
              in olika slags kriser. De som ska handha ska ha rätt kompetens
              och vara mentalt förberedda. Genom seminarier och övningar ska
              man arbeta framåt. Det måste naturligtvis inbegripa de verkliga
              beslutsfattarna. Det är självklart.
            </seg>
            <seg n="38c52302">
              I detta betänkande redovisas vad utskottet tidigare sagt och
              vad Regeringskansliet gjort med anledning av detta, men där redovisas
              också vad regeringen planerar att göra, och är på gång med, efter
              den fruktansvärda katastrof som följde på tsunamin.
            </seg>
            <seg n="323120d2">
              Jag har jobbat i utskottet i snart åtta år och aldrig varit med
              om ett scenario liknande tsunamin. Att svenskar på andra sidan
              jordklotet skulle råka ut för något sådant var ett scenario som
              vi inte kunde föreställa oss. Vår fantasi är begränsad när det
              gäller möjligheter att tänka sig in i något sådant. Därför är
              det viktigt att krishanteringen är flexibel, att krishanteringen
              inkluderar alla möjliga och omöjliga scenarier. Vi har i betänkandet
              starkt betonat att det är angeläget att regeringen fortsätter
              att utveckla formerna för en förstärkt nationell krishanteringsförmåga
              och att regeringen återkommer till riksdagen i dessa frågor.
            </seg>
            <seg n="8da9096d">
              Nu pågår mycket arbete. Vi har tillsatt en kommission som nogsamt
              ska gå igenom vad som hände och inte hände samt ge förslag till
              förbättringar. Då tycker jag att det vore mycket oklokt att negligera
              vad kommissionen kommer fram till. I så fall hade vi inte behövt
              tillsätta den. Jag vet att kommissionen arbetar oerhört noggrant.
              Den kommer att gå igenom vad som hände nästan sekund för sekund
              och vad som måste göras. Det är väl klokt att vänta och se vad
              den kommer fram till innan vi sätter ned foten definitivt.
            </seg>
            <seg n="065c7a72">
              Naturligtvis jobbar vi också i Försvarsberedningen med detta.
              Det här var en planerad försvarsberedningsrapport. Det är givetvis
              viktigt att få en helhetssyn på kriser, att titta på frågorna
              i stort övergripande alla områden, att titta på hur man förebygger
              och förbereder, hur man tar hand om det hela på bästa sätt för
              att på så sätt också lära sig av kriserna. Jag kommer från Göteborg,
              och vi har varit drabbade av kriser av olika slag. Vid varje kris
              har vi lärt oss något nytt som vi tagit ad notam , och vi har
              nu en mycket bra krishantering. Och vi kommer att lära oss fler
              nya saker.
            </seg>
            <seg n="14e4b4cd">
              Krishanteringen måste kunna fungera i alla stadier och vid alla
              typer av kriser. Därför är jag lite orolig när vi nu diskuterar
              tsunamin så pass mycket, för vi får inte glömma andra scenarier,
              andra typer av kriser.
            </seg>
            <seg n="fce45fdd">
              Det pågår alltså ett stort arbete för att få fram det bästa underlaget
              för framtiden. Det kommer en proposition som ska ta med det som
              Försvarsberedningen sagt och det som kommissionen säger. Där kommer
              man naturligtvis också att titta på det som KU sagt i sin analys.
              Det är väl klokt att vi väntar in detta så att vi får ett bra
              underlag. Men därmed inte sagt att regeringen inte fortsätter
              att jobba för att få fram en bra krishantering också i nuläget.
              Det enda vi nämligen vet är att det kommer en kris. Vi vet inte
              när den kommer, inte vad den består i och inte vem som drabbas,
              men att en ny kris kommer, att en ny katastrof inträffar, kan
              vi vara alldeles övertygade om. Det kan dröja 25 år eller det
              kan hända något nästa vecka.
            </seg>
            <seg n="ab925883">
              Alla i utskottet är alltså överens om behovet av en förstärkt
              nationell krishanteringsförmåga och en flexibel krishantering.
              Jag vill därför yrka bifall till utskottets förslag i betänkandet.
            </seg>
          </u>
          <note type="speaker" n="8cfb13f0">
            Anf. 91 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-fccf3ad4a82dcec4-0" n="d6be9f26" next="i-df0982e552b7ec54-0">
            <seg n="ac8f3e44">
              Herr talman! Ärade ledamöter i kammaren! Åhörare! Protokollsläsare!
              Högeralliansen har väckt en motion som är både intressant och
              i stora stycken relevant. Den handlar om ökad civil krishanteringsberedskap.
              I utskottet pekar vi på att det mesta av det som föreslås är bemött,
              och framför allt pekar vi på att Försvarsberedningen nu arbetar
              med att utveckla en nationell säkerhetsstrategi. Vi får därför
              anledning att återkomma i höst för att debattera hur den strategin
              och den civila krishanteringsberedskapen ska se ut. Vi i Miljöpartiet
              står bakom utskottets förslag i betänkandet, och jag yrkar därför
              bifall till det.
            </seg>
            <seg n="4243d64a">
              Jag sade att den motion som högeralliansen väckt var intressant.
              Det är den kanske inte så mycket på grund av det som sägs i den,
              utan mer beroende på vilka som står bakom den. Jag vill, herr
              talman, återge ett avsnitt från motionen. Där framhålls att vi
              lever i en tid när naturkatastrofer, internationell terrorism,
              klimatförändringar, globala epidemier, massflyktingsituationer
              och andra faktorer hotar vår civila beredskap och säkerhet.
            </seg>
            <seg n="226ca80a">
              Detta är intressant, för det är vad Miljöpartiet hävdat i tio
              femton år. Sedan det kalla krigets slut i början av 90-talet har
              vi pekat på hur det militära invasionshotet eroderat och hur andra,
              icke-militära, hot mot det civila samhället och medborgarnas säkerhet
              ökat. Och vi vet alla att klimatförändringar inte kan bemötas
              med Jasflygplan. Även om vi köper flera hundra plan för 100 miljarder
              kronor är det inte möjligt. Globala epidemier kan inte bemötas
              med u-båtar. Vi kan inte bemöta terrorism med stridsvagnar.
            </seg>
            <seg n="492468d2">
              Jag tycker, herr talman, att Rolf Gunnarsson och Moderaterna
              kanske skulle iaktta ett visst mått av ödmjukhet i den här frågan.
              Man står och gör sig väldigt bred över hur regeringen underlåtit
              att utveckla en civil krishanteringsförmåga och förmågan att möta
              de icke-militära hoten. Samtidigt har Moderata samlingspartiet
              år efter år föreslagit minskningar på det civila området och i
              förmågan att möta de icke-militära hoten. I stället har man pläderat
              för ökade eller bibehållna, mycket höga, militärutgifter.
            </seg>
            <seg n="94398ec0">
              Det är Moderaterna som applåderat inköp av Jasplan för 100 miljarder
              trots att inte ens militären vill ha dessa. Det är Moderaterna
              som föreslagit dessa satsningar samtidigt som de föreslagit minskningar
              på den civila sidan. Därför blir det lite schizofrent att å ena
              sida läsa högeralliansens motion, å andra sidan höra Moderaterna
              stå här och säga något annat.
            </seg>
            <seg n="69d30813">
              Man kan fråga sig om högeralliansens motion är ett uttryck för
              att plocka billiga poäng på regeringens sjabblande i inledningen
              av tsunamikatastrofen eller om den är ett ärligt uttryck för att
              man nu, efter tio år, kommit fram till samma insikt som Miljöpartiet
              länge haft och som också Vänsterpartiet och Socialdemokraterna
              har, nämligen att hotbilden nu ser helt annorlunda ut och vi därför
              måste ändra vår politik dramatiskt. Vi måste minska den militära
              förmågan till förmån för en ökning av beredskapen att hantera
              civila kriser i samhället och icke-militära hot mot medborgarnas
              säkerhet. Ja, den som lever får se, om inte förr så i debatten
              i höst när vi diskuterar just den civila krishanteringen och den
              nationella säkerhetsstrategin.
            </seg>
            <seg n="cb1fb85c">
              Slutligen, herr talman, kan jag inte avhålla mig från att notera
              att högeralliansen i sin motion nämner Estoniaolyckan som ett
              exempel på en kris. Det är helt riktigt. Det är en kris att vi
              fortfarande efter tio år inte fått reda på orsaken till katastrofen,
              att vi fortfarande efter tio år möts av internationell kritik
              mot en haverikommission som inte lyckades utföra sin viktigaste
              uppgift, nämligen att klarlägga orsak och sjunkförlopp bakom den
              olycka som krävde 852 människoliv. Och visst är det, när högeralliansen
              nämner Estoniaolyckan som exempel på en kris, en kris att vi har
              551 svenska medborgare som dött utan att vi fastställt något ansvar
              och utan att minsta försummelse konstaterats. Det är oacceptabelt
              i ett demokratiskt rättssamhälle, och därför är det min förhoppning
              att högeralliansens nämnande av just Estoniaolyckan som exempel
              på en kris innebär att Moderata samlingspartiet, Folkpartiet och
              Centerpartiet kommer att göra som alliansbrodern Kristdemokraterna
              och ansluta sig till kravet på en ny utredning av Estonias haveri.
            </seg>
            <seg n="fee7f98a">
              Med dessa ord, herr talman, yrkar jag än en gång bifall till
              förslaget i betänkandet.
            </seg>
          </u>
          <note n="c4c1c5b2">
            Överläggningen var härmed avslutad.
          </note>
          <note n="5ec85ddd">
            12 § Beslut om ärende som slutdebatterats den 1 juni
          </note>
          <u who="lars_angstrom_56ae08" xml:id="i-df0982e552b7ec54-0" n="d6be9f26" prev="i-fccf3ad4a82dcec4-0">
            <seg n="b63bf91d">
              Deklaration gällande samarbete med USA på krigsmaterielområdet
              (avsnitt 2.4)
            </seg>
            <seg n="76f8a28b">
              Regeringens hantering av vapenembargot mot Kina (avsnitt 3.4)
            </seg>
            <seg n="c897fa06">
              såvitt avser avslag på propositionen
            </seg>
            <seg n="649a4060">
              såvitt avser det särskilda yrkandet om styvbarnsadoption för
              ett lesbiskt par
            </seg>
            <seg n="6a2ec2f4">
              Torsten Lindström
            </seg>
            <seg n="6a2ec2f4">
              Torsten Lindström
            </seg>
          </u>
          <note n="35468525">
            Regeringens utseende av ledamöter i styrelser för högskolor och
            universitet (avsnitt 2.10)
          </note>
          <note n="04598a6d">
            Utrikesminister Laila Freivalds information till EU-nämnden angående
            ny kommissionsordförande (avsnitt 3.3)
          </note>
          <note n="ff532692">
            Statsrådet Ibrahim Baylans uttalande kring tillbakadragande av
            en rapport från Skolverket (avsnitt 5.1)
          </note>
          <note n="b96a6881">
            Regeringens styrning av Vattenfall (avsnitt 6)
          </note>
          <note n="824a3f77">
            Övriga i betänkandet upptagna frågor
          </note>
          <note n="5527ee8f">
            13 § Beslut om ärenden som slutdebatterats den 2 juni
          </note>
          <note n="d1513d81">
            Punkt 1
          </note>
          <note n="edc632b5">
            Punkterna 2 och 3
          </note>
          <note n="d1513d81">
            Punkt 1
          </note>
          <note n="caddc390">
            Punkt 2
          </note>
          <note n="833f4f2c">
            Punkt 8
          </note>
          <note n="71e97b0d">
            Punkt 9
          </note>
          <note n="d741118f">
            Övriga punkter
          </note>
          <note n="d1513d81">
            Punkt 1
          </note>
          <note n="2b9c879b">
            Punkterna 24
          </note>
          <note n="77d1994c">
            14 § Beslut om ärenden som slutdebatterats vid dagens sammanträde
          </note>
          <note n="d1513d81">
            Punkt 1
          </note>
          <note n="d6f8a2c6">
            1. utskottet
          </note>
          <note n="979c0d85">
            2. under överläggningen särskilt framställt yrkande med anledning
            av mot. L31 yrk. 1 (m)
          </note>
          <note n="caddc390">
            Punkt 2
          </note>
          <note n="73b90fc6">
            Punkt 3
          </note>
          <note n="c80fc071">
            Punkt 4
          </note>
          <note n="caddc390">
            Punkt 2
          </note>
          <note n="c80fc071">
            Punkt 4
          </note>
          <note n="d741118f">
            Övriga punkter
          </note>
          <note n="562d68bf">
            15 § Bordläggning
          </note>
          <note n="860c565b">
            Anmäldes och bordlades
          </note>
          <note n="2409bfd0">
            16 § Anmälan om frågor för skriftliga svar
          </note>
          <note n="03915ffe">
            Anmäldes att följande frågor för skriftliga svar framställts
          </note>
          <note n="345768ad">
            den 3 juni
          </note>
          <note n="4c60bfe0">
            Gunnar Andrén
          </note>
          <note n="d73955db">
            Bengt-Anders Johansson
          </note>
          <note n="95105787">
            Viviann Gerdin
          </note>
          <note n="8073e66f">
            Krister Hammarbergh
          </note>
          <note n="e1d74d18">
            Karin Pilsäter
          </note>
          <note n="7188cdfd">
            Ewa Thalén Finné
          </note>
          <note n="f2dca979">
            Marita Aronson
          </note>
          <note n="b797aaa5">
            Anne Marie Brodén
          </note>
          <note n="66742595">
            Ulrik Lindgren
          </note>
          <note n="3aa1e11b">
            Gabriel Romanus
          </note>
          <note n="25feb7fb">
            Elina Linna
          </note>
          <note n="4f1ee258">
            Chatrine Pålsson
          </note>
          <note n="bfd3cc62">
            Catharina Elmsäter-Svärd
          </note>
          <note n="2af66e6b">
            Kalle Larsson
          </note>
          <note n="3aa1e11b">
            Gabriel Romanus
          </note>
          <note n="de12f95b">
            Hans Backman
          </note>
          <note n="1d623070">
            Yvonne Ruwaida
          </note>
          <note n="1d623070">
            Yvonne Ruwaida
          </note>
          <note n="be14da3c">
            Martin Andreasson
          </note>
          <note n="1d623070">
            Yvonne Ruwaida
          </note>
          <note n="1d623070">
            Yvonne Ruwaida
          </note>
          <note n="1d623070">
            Yvonne Ruwaida
          </note>
          <note n="1d623070">
            Yvonne Ruwaida
          </note>
          <note n="33c5687b">
            Ingegerd Saarinen
          </note>
          <note n="b60cf61e">
            Anna Grönlund Krantz
          </note>
          <note n="254d7c80">
            Mona Jönsson
          </note>
          <note n="b60cf61e">
            Anna Grönlund Krantz
          </note>
          <note n="de12f95b">
            Hans Backman
          </note>
          <note n="34a8227b">
            Frågorna redovisas i bilaga som fogats till riksdagens snabbprotokoll
            tisdagen den 7 juni.
          </note>
          <note n="deacfce5">
            17 § Kammaren åtskildes kl. 14.34.
          </note>
          <note n="e7db3b00">
            Förhandlingarna leddes
          </note>
          <note n="e7d4ed56">
            /Monica Gustafson
          </note>
        </div>
      </body>
    </text>
  </TEI>
</teiCorpus>
