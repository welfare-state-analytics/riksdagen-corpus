<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--17</head>
          <docDate when="2010-11-18">2010-11-18</docDate>
        </div>
      </front>
      <body>
        <div>
          <note n="239b4ab0">
            ﻿
          </note>
          <note n="be0c1ab0">
            Riksdagens protokoll
          </note>
          <note n="5b8832dc">
            2010/11:17
          </note>
          <note type="date" n="334b85e0">
            Torsdagen den 18 november
          </note>
          <note n="a84eefcf">
            Kl. 12:00 - 17:24
          </note>
          <note n="a515904b">
            1 § Justering av protokoll
          </note>
          <note n="80976904">
            Justerades protokollet för den 12 november.
          </note>
          <note n="70b54b7d">
            2 § Anmälan om fördröjda svar på interpellationer
          </note>
          <note n="c44c2fd7">
            Till riksdagen hade inkommit följande skrivelser:
          </note>
          <note n="4bd3e5fa">
            Interpellation 2010/11:39
          </note>
          <note n="96257916">
            Interpellation 2010/11:39 Regeringens insatser för Västsahara
          </note>
          <note n="4f53fe85">
            Interpellationen kommer att besvaras onsdagen den 22 december
            2010.
          </note>
          <note n="148dc1f7">
            Skälet till dröjsmålet är möte med EU-nämnden samt utlandsresor.
          </note>
          <note n="3d0c61a9">
            Carl Bildt
          </note>
          <note n="da476a6f">
            Interpellation 2010/11:46
          </note>
          <note n="852c2d64">
            Interpellation 2010/11:46 Samordning av förtida pensionsuttag
            och arbetslöshetsersättning
          </note>
          <note n="3adabe30">
            Interpellationen kommer att besvaras fredagen den 26 november
            2010.
          </note>
          <note n="936a1005">
            Skälet till dröjsmålet är tidigare inbokade engagemang som inte
            kan ändras.
          </note>
          <note n="5437432e">
            Catharina Nordlander
          </note>
          <note n="32e185ba">
            Interpellation 2010/11:47
          </note>
          <note n="8a0931dc">
            Interpellation 2010/11:47 Den tysta diplomatin som återvändsgränd
          </note>
          <note n="4f53fe85">
            Interpellationen kommer att besvaras onsdagen den 22 december
            2010.
          </note>
          <note n="148dc1f7">
            Skälet till dröjsmålet är möte med EU-nämnden samt utlandsresor.
          </note>
          <note n="3d0c61a9">
            Carl Bildt
          </note>
          <note n="48f3c759">
            3 § Svar på interpellation 2010/11:34 om bemanning i demensvården
          </note>
          <note type="speaker" n="df390787">
            Anf. 1 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-6b1a5e338f851784-0" n="46d7af35">
            <seg n="62c8d1db">
              Herr talman! Eva Olofsson har frågat mig dels vilka initiativ
              jag avser att ta för att säkra bemanningen i demensvården, dels
              om jag är beredd att verka för att de nationella riktlinjerna
              för vård och omsorg vid demenssjukdom kompletteras med riktlinjer
              för bemanning.
            </seg>
            <seg n="b8d0fa65">
              Socialstyrelsen tar fram nationella riktlinjer genom en kontrollerad
              process där kunskapsläget gås igenom mycket noggrant. Man har
              i de nyligen framtagna riktlinjerna landat i att inte föreslå
              bemanningsnivå med hänvisning till att det saknas tillräckligt
              underlag för att utfärda sådana rekommendationer.
            </seg>
            <seg n="ee78748c">
              Frågan om hur mycket personal som behövs på olika särskilda boenden
              för personer med demenssjukdom är komplicerad och påverkas av
              flera faktorer. Det handlar om hur lokalerna ser ut och hur många
              personer en grupp består av. Viktigast av allt är vilka behov
              och önskemål varje individ har. Det handlar också om vilka funktionsnedsättningar
              eller sjukdomar de boende har utöver demenssjukdom och i vilken
              takt deras tillstånd och behov förändras. Det handlar också om
              i fall de anställda är kunniga och skickliga i sitt arbete, om
              arbetsledningen är erfaren och kunnig och om det finns god tillgång
              till handledning, fortbildning och vidareutbildning. Av betydelse
              för bemanningen är också de anställdas behov av en riskfri och
              god arbetsmiljö. I vissa fall kan till exempel arbetet medföra
              risk för att utsättas för våld från vårdtagare. Det kan även handla
              om risk för alltför mycket stress och hård arbetsbelastning, framför
              allt när det handlar om särskilt vårdkrävande boende. Naturligtvis
              kan man inte vara för få i olika verksamheter inom äldreomsorgen.
            </seg>
            <seg n="57c1153f">
              Socialtjänstlagen (2001:453) ger som bekant inget exakt svar
              i fråga om vad som är absolut nödvändig, lämplig eller önskvärd
              personalbemanning. Däremot ger den kommunen ett tydligt ansvar
              för att varje individ genom rätten till bistånd enligt 4 kap.
              1 § och det stöd som erbjuds den enskilde faktiskt tillförsäkras
              en skälig levnadsnivå. För att var och en ska uppnå en skälig
              levnadsnivå måste behoven bedömas individuellt och insatserna
              utformas individuellt.
            </seg>
            <seg n="c1d6276b">
              I socialtjänstlagen står i 3 kap. 3 § att insatser inom socialtjänsten
              ska vara av god kvalitet. Det står också att det för utförande
              av uppgifter inom socialtjänsten ska finnas personal med lämplig
              utbildning och erfarenhet. Kvaliteten i verksamheten ska systematiskt
              och fortlöpande utvecklas och säkras.
            </seg>
            <seg n="bf22f319">
              Regler för de anställdas arbetsmiljö finns i arbetsmiljölagen
              och i föreskrifter från Arbetsmiljöverket, till exempel föreskrifterna
              om våld och hot i arbetsmiljön (AFS 1993:02).
            </seg>
            <seg n="a07a8eb0">
              Det som således gäller är att kommunerna har givits ett omfattande
              ansvar för att tillhandahålla verksamhet, till exempel för dem
              som har behov av särskilt boende på grund av demenssjukdom.
            </seg>
            <seg n="1166f3ea">
              Regeringen har genomfört en reform av den statliga tillsynen
              som bland annat innebär att tillsynens samlats i en organisation,
              fått utökade befogenheter och utökade resurser. Den statliga tillsynen
              har också fått ett särskilt uppdrag att bedriva förstärkt tillsyn
              inom äldreomsorgen. Vi kan i dag se resultat av en aktiv tillsyn.
            </seg>
            <seg n="34a329f2">
              De exempel som Eva Olofsson tar upp visar i det ena fallet att
              den nya statliga tillsynen har förmåga att agera mycket kraftfullt.
              Socialstyrelsen krävde att en hel rad åtgärder skulle vidtas skyndsamt.
              Kommunen behöver både åtgärda de akuta bristerna och stärka sin
              förmåga att utifrån systematiska uppföljningar av förhållandena
              i verksamheterna utveckla sin styrning. I det andra fallet visar
              exemplet att den rapport kommunen beställde resulterade i omedelbara
              och kraftfulla åtgärder från de ansvarigas sida. Resurserna för
              bemanning förstärktes. Det varje kommun behöver göra är att regelbundet
              genomlysa verksamheterna för att få kunskap bland annat om resurserna
              står i proportion till de behov som finns.
            </seg>
            <seg n="1400b19e">
              Den värdighetsreform som träder i kraft den 1 januari 2011 tar
              genom en ny bestämmelse i socialtjänstlagen särskilt sikte på
              att kommunerna ska beakta att äldre personer så långt det är möjligt
              ska kunna leva utifrån sin identitet och personlighet, att vardagen
              ska vara begriplig, hanterbar och meningsfull. Den nationella
              värdegrunden handlar om att tydliggöra etiska värden och att äldreomsorgen
              ska säkerställa att äldre personer ska kunna ha ett värdigt liv
              och känna välbefinnande. Regeringen menar att en mer individuellt
              inriktad äldreomsorg bidrar till att den enskilda personen får
              ett värdigt liv och har möjlighet att känna välbefinnande.
            </seg>
          </u>
          <note type="speaker" n="3fd9c42e">
            Anf. 2 EVA OLOFSSON (V):
          </note>
          <u who="eva_olofsson_7c489a" xml:id="i-e44bc602a81a030e-0" n="ed65c73e">
            <seg n="379f9c46">
              Herr talman! Först vill jag tacka statsrådet för ett mycket utförligt
              svar som jag dock inte är särskilt nöjd med. Jag valde att i min
              första interpellation efter valet ta upp detta med bemanning på
              demensboenden. Jag ville inte att debatten efter Uppdrag gransknings
              avslöjande om Öjagårdens äldreboende i Piteå skulle dö ut. Jag
              hade den känslan, och visste egentligen, att det såg ut så här
              på många fler ställen, och det visar sig i dag när Socialstyrelsens
              granskning publiceras.
            </seg>
            <seg n="0aa6db3b">
              Socialstyrelsen har slumpvis valt ut 94 demensboenden runt om
              i Sverige och gjort ett oanmält besök på natten mellan den 8 och
              9 november. Vad har man då funnit? Jo, på 61 procent, på majoriteten,
              av dessa demensboenden är de äldre demenssjuka inlåsta hela eller
              delar av natten i sin lägenhet eller på avdelningen. Det värsta
              är att de inte är inlåsta med personalen, utan personalen befinner
              sig till stora delar på andra håll, på andra enheter och till
              och med i andra byggnader och kan alltså inte komma med kort varsel
              om något inträffar.
            </seg>
            <seg n="c42eb546">
              Jag tror att alla som känner människor som är demenssjuka och
              har varit på ett demensboende vet att äldre demenssjuka ofta blir
              oroliga på natten. Man går upp och vankar. Man behöver träffa
              någon som kan lugna. Man kanske går in på fel rum och lägger sig
              i fel säng. Det är lätt att det uppstår någon kontrovers eller
              att man ramlar, och då finns inte personalen där.
            </seg>
            <seg n="c20112da">
              Sjukdomen gör också att man ofta inte klarar de larm där man
              själv måste göra något aktivt, och Socialstyrelsen säger tydligt
              att de passiva larmen aldrig kan ersätta personalen. Socialstyrelsen
              säger också att det är olaga frihetsberövande. Det får inte vara
              så att man blir inlåst på sitt rum och att det inte finns någon
              personal som kan öppna om man vill komma ut.
            </seg>
            <seg n="41cf3965">
              40 procent av dem som själva jobbade på de här enheterna tyckte
              att man inte kunde bedriva en god och säker vård. Det tycker jag
              är allvarligt. Socialstyrelsen tyckte att de gjorde en för snäll
              bedömning, och de sade att på 58 procent av avdelningarna var
              bemanning för låg för att vården skulle kunna vara säker på natten.
            </seg>
            <seg n="c84ca34e">
              Jag vill gärna vidarebefordra att Socialstyrelsen säger att personalen
              gör ett fantastiskt jobb. Det är också min erfarenhet, när jag
              har besökt många äldreboenden, att personalen vänder ut och in
              på sig för att försöka räcka till. Det vanligaste önskemålet jag
              möter är också: Vi behöver vara fler.
            </seg>
            <seg n="66f06f11">
              I Dagens Nyheter, som ju publicerade den här rapporten i morse,
              kommenterar statsrådet den här frågan och säger att kommunerna
              måste göra något nu. Kommunerna kan höja skatten, säger statsrådet.
              Jag tycker nog att statsrådet som ansvarig minister borde säga
              att vi på den nationella nivån också vill ta vårt ansvar och göra
              något. Ett tips vore ju att sluta sänka skatten och i stället
              satsa på mer pengar till kommunerna.
            </seg>
            <seg n="37710a9d">
              Den andra frågan som statsrådet tar upp är att lokalpolitikerna
              saknar kunskap om vad som är lämplig bemanning. Ja, då vore det
              ju väldigt bra att ha nationella riktlinjer som stöd och hjälp
              som visar vad det behövs för bemanning för en god och bra äldreomsorg
              i vår demenssjukvård.
            </seg>
            <seg n="401c38a2">
              Därför vill jag ställa den frågan ordentligt till statsrådet:
              Varför vill man inte ta några nationella initiativ och peka på
              vad som är en lämplig bemanning för en god demensvård?
            </seg>
          </u>
          <note type="speaker" n="4697df5c">
            Anf. 3 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-3ac79f675e080f8b-0" n="8407b125">
            <seg n="4a516fb1">
              Herr talman! Det är klart att vi alla upprördes när vi fick veta
              vad som hade hänt i Piteå, där vi tidigare trodde att äldreboendena
              var så bra, i topp, och där man hade parboende. Eva Olofssons
              interpellation här är ju föranledd av det fallet och tar också
              upp bemanningsfrågan.
            </seg>
            <seg n="f7871bf9">
              Det är givet att det här sextiotalet ytterligare äldreboenden
              där situationen är densamma som i Piteå upprör allas våra sinnen.
              Men det är ju inte så som det låter på Eva Olofsson, nämligen
              att regeringen inte har gjort något. Vi har faktiskt gjort en
              rad saker under förra mandatperioden som nu är avgörande för att
              vi hittar problemet.
            </seg>
            <seg n="4fc5c7df">
              Socialstyrelsen fick ta över tillsynsansvaret från länsstyrelserna,
              och här ser vi nu vilket bra beslut det var. Man har alltså gjort
              oanmäld inspektion och hittat hur eländigt det ser ut på ytterligare
              äldreboenden. Nu ska kommunerna få svara på varför det blev så
              här och vad man ska göra åt det. Det som har hänt skulle jag vilja
              kalla för ren och skär diskriminering av äldre människor, som
              om äldre människor inte är lika mycket värda som yngre människor.
            </seg>
            <seg n="23989e8a">
              Vilka redskap har vi nu? Ja, vi har stärkt socialtjänstlagen
              med värdighetsgarantin. Vi har nu en patientsäkerhetslagstiftning
              som gäller på det här området. Det här handlar om mycket sjuka
              människor som dygnet runt behöver vård, omsorg och också socialt
              innehåll i tillvaron. Nu har vårdgivarna fått ett tydligare ansvar.
            </seg>
            <seg n="0f14a885">
              Den utveckling jag ser framför mig är att varje individ som kommer
              till ett sådant här äldreboende får en individuell bedömning av
              sina behov, och sedan är det ansvarig för boendet som har att
              ta ställning till vilka personalresurser och andra resurser som
              behövs för att tillgodose den här personens behov och regelbundet
              följa behoven eftersom de ändras över tid. Demenssjukdomen är
              ju en sjukdom som förvärras med tiden, och omsorgsbehoven förändras.
              Sedan bör då personalen anpassas beträffande kompetens och antal
              utifrån behoven.
            </seg>
            <seg n="0b507649">
              Att här lägga fast några siffror på bemanningstäthet skulle vara
              att invagga oss alla i falsk säkerhet: Når vi upp till x personer
              dagtid och y personer nattetid är allt gott och väl. Men det kan
              vara helt fel ändå. Det handlar om kompetens, behov och lokala
              förhållanden, och där måste man ge vårdansvarig redskap att bedöma
              de här behoven. Vi behöver alltså en kompetenshöjning hos personalen
              och de ansvariga där men också hos landets politiker ute i kommunerna
              beträffande vad det här handlar om. Då kan man ta stöd i den lagstiftning
              som vi har.
            </seg>
            <seg n="6be03317">
              Vi har en lagstiftning kvar, och det är den som handlar om skydd
              och tvång. Det återkommer jag till, herr talman, i nästa inlägg.
            </seg>
          </u>
          <note type="speaker" n="322606d9">
            Anf. 4 MARGARETA B KJELLIN (M):
          </note>
          <u who="unknown" xml:id="i-e6d8e87c1a8d1530-0" n="7590cfed">
            <seg n="36978312">
              Herr talman! Jag har 40 års erfarenhet av vård och att arbeta
              inom vården. Jag kan säga att i början av 90-talet, när vi genomförde
              kommunaliseringen av äldreomsorgen, kom de svårast demenssjuka
              från sjukhem som hade en bemanning på 1,0 till 1,25 till kommunerna,
              som hade en bemanning på kanske 0,45 på sina äldreboenden. I snitt
              lade man sig vid den tiden på 0,75 för bemanning där. Det kan
              man tycka är ganska högt, för i dag ligger bemanningen mycket
              lägre. Det har skett under de mandatperioder som har varit från
              kommunaliseringen 1994 fram till nu 2006, då vi verkligen har
              satsat pengar på att öka kvaliteten inom äldreomsorgen. Det är
              den trend som har varit, och jag tror tyvärr att det ser väldigt
              likadant ut på många ställen.
            </seg>
            <seg n="2857635d">
              Men jag tror inte alls att det hjälper ett dugg med en miniminivå.
              Om man kan det minsta om demenssjukdomar vet man att i en tidig
              demens, då patienten kanske är utåtagerande och väldigt krävande
              och rörlig, kanske det behövs helt annan kompetens hos personalen
              och en helt annan insats än i slutet av en demens, då hjärnan
              har förtvinat så mycket att väldigt få funktioner finns kvar i
              kroppen. Då behöver patienten en god omvårdnad, befriad från trycksår,
              med tillräcklig näringstillförsel och med en kvalitet utifrån
              de livsförutsättningarna.
            </seg>
            <seg n="2fee01bc">
              Om man tar hänsyn till de sakerna kan vi inte säga att vi ska
              ha en miniminivå. Då skulle den förra regeringen ha gjort det
              under alla år då man satte trenderna till kvarboendehemmet. Jag
              undrar hur många som bor kvar hemma och är dementa i dag med insatser
              från hemtjänsten. Dem tittar vi inte alls på.
            </seg>
            <seg n="67397a75">
              Jag tror att det är väldigt viktigt att vi ser att de demenssjuka
              behöver insatser. Vi behöver ha personal, och vi behöver ha kompetens.
              Det är precis därför som den här regeringen, alliansregeringen,
              har anslagit 4 miljarder under förra mandatperioden i kvalitetspengar
              för äldreomsorgen.
            </seg>
            <seg n="a55323f3">
              Men kommunen måste ta sitt ansvar och se hur det ser ut på varje
              ställe. Hur ser det här boendet ut? Har vi blandade boenden, eller
              är det rena demensboenden? Det finns ett myller av olika typer
              av boenden, och jag tror att vi inte kan ta av kommunerna det
              ansvaret. Vi måste ha den kompetensen där. Därför har vi också
              satsat pengar i den här regeringen på bättre utbildning för cheferna
              inom äldreomsorgen, så att man kan se när det behövs andra insatser.
            </seg>
            <seg n="31f305cf">
              Om man slår ihop de här delarna och ser framåt, med värdighetsgarantin
              och möjligheterna att leva ett värdigt liv även om man är demenssjuk,
              tror jag att vi, när vi får fortsätta ytterligare här, kommer
              att öka kvaliteten inom äldreomsorgen. Men vi ska inte gå över
              till att sätta en statlig nivå för minimibemanning här, för då
              har vi tagit bort hela ansvaret från kommunerna, och då kommer
              besluten väldigt långt från den enskilde. Besluten ska fattas
              nära, det ska vara hög kvalitet och vi ska veta vad vi gör.
            </seg>
          </u>
          <note type="speaker" n="1832a6e2">
            Anf. 5 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-6b1a5e338f851784-1" n="46d7af35">
            <seg n="72d0e639">
              Herr talman! Jag reser mycket i landet och har besökt många äldreboenden.
              Jag har sett mycket god äldreomsorg. Men jag blir också lika förtvivlad
              och lika upprörd varje gång jag får besked och kunskap om missförhållanden.
            </seg>
            <seg n="55bb65e4">
              Därför är det viktigt att det som tillsynsmyndigheten nu har
              gjort blir gjort. Det är av central betydelse att vi har fått
              en helt ny, mycket mer kraftfull tillsynsorganisation, som kan
              göra ett nedslag i Sverige vid ett tillfälle oanmält, nattetid,
              för att ge oss den nationella bilden.
            </seg>
            <seg n="11b0c524">
              Vi har aldrig haft den förut, och för mig är det angeläget att
              missförhållanden uppdagas. Vi har äntligen fått en tillsynsorganisation
              på plats som har både resurser att vara ute och göra den här typen
              av samlad tillsyn och kraft att göra förelägganden, ge vite och
              till med kunna stänga verksamheter om de håller en undermålig
              kvalitet. Det finns alltså helt nya resurser till att kunna ingripa
              om man upptäcker missförhållanden och om sådana uppdagas.
            </seg>
            <seg n="9b7b1174">
              Också nattetid finns det mycket god äldreomsorg. Majoriteten
              av de boenden som besöktes håller en tillräckligt hög bemanning
              enligt Socialstyrelsen, men det är de andra vi inriktar oss på
              i denna debatt. Vad är hjälpen för att de ska komma upp i bemanningsnivå
              när man upptäckt att personalen inte räcker till? Den som bor
              på ett äldreboende, ett demensboende, bor där för att han eller
              hon inte klarar livet på egen hand, för att han eller hon har
              behov av stöd och hjälp dygnets alla timmar, alltså inte bara
              på dagen utan också på natten. Då är det centralt att personal
              finns i nära anslutning för att kunna ge det stödet och den hjälpen.
              Det är just det som blivit identifierat som blottor, och därför
              måste de kommuner där det uppstått missförhållanden och det uppdagats
              att det finns otillräckligt med personal ta sitt ansvar.
            </seg>
            <seg n="fa361c88">
              Jag skulle vilja säga att det i varje kommun i Sverige behöver
              göras en inventering av bemanningsfrågan. Det var min rekommendation
              redan när Piteåfallet uppmärksammades i medierna. Det är dock
              alltför enkelt att som politisk lösning säga att ja, vi ska ha
              en minimibemanning, och sedan fastställa ett exakt antal siffror
              per boendeenhetsnivå. Det är Eva Olofssons lösning, även om hon
              aldrig föreslog den när de satt i ett majoritetsförhållande.
            </seg>
            <seg n="f90812eb">
              Det kan synas vara en bra lösning, men skillnaden mellan Eva
              Olofsson och mig är att Eva Olofsson betraktar detta på enhetsnivå
              så här gör man och då blir det bra medan det för mig är människorna
              som bor på äldreboendet, på just den här demensavdelningen, och
              deras behov som är avgörande för vilken bemanning som måste till.
              För mig handlar det om att se individerna och deras behov, som
              kan växla över tid, precis som vi hörde Margareta B Kjellin beskriva
              det. Alla individer har inte samma behov, och behoven kan dessutom
              variera över tid. Det finns olika boenden under skilda tidpunkter,
              och kombinationen av boende, på ett demensboende, kan också spela
              roll för behovet av insatser.
            </seg>
            <seg n="02dc4d8a">
              Allt detta spelar roll, och då blir det ganska fyrkantigt att
              säga att exakt en viss summa ska finnas på varje boende dagtid
              och nattetid och att det löser problemet. Om vi tittar på vad
              öppna jämförelser, som vi också infört som ett kvalitetsinstrument,
              ger oss för kunskap visar det sig att de äldre inte är mest nöjda
              där det finns mest personal. Man kan alltså titta på nöjdhetsgraden
              i förhållande till resurser, och det som kräver mest resurser
              är personal. Det finns således inte ett absolut samband. Därför
              anser jag att det är en mycket bättre lösning att ha en tillsynsmyndighet
              som faktiskt tittar på hur det står till i verkligheten och ålägger
              kommunerna att bättra sig.
            </seg>
          </u>
          <note type="speaker" n="bb7c0be4">
            Anf. 6 EVA OLOFSSON (V):
          </note>
          <u who="eva_olofsson_7c489a" xml:id="i-e44bc602a81a030e-1" n="ed65c73e">
            <seg n="2609332e">
              Herr talman! Jag började jobba med äldreomsorg 1976 och har i
              olika former gjort det sedan dess.
            </seg>
            <seg n="35f06da2">
              Det vore bra om debatten handlade om det som jag tagit upp och
              inte om alliansföreträdarnas tolkning av det. Jag har aldrig föreslagit
              minimibemanning med ett fast antal personer som man sätter in
              centralt. Man verkar inte ha tittat på den rapport som jag hänvisar
              till i interpellationen.
            </seg>
            <seg n="0a05ce70">
              Jag vill ge Helsingforss stad en eloge som gav ett uppdrag att
              titta på bemanningen på demensboendena i staden. Professor Mats
              Thorslund var vetenskaplig ledare och man jobbade seriöst med
              frågan. I sin rapport lyfter man fram mycket viktiga saker. Där
              sägs att det funnits invändningar mot att lägga miniminivåer och
              att det kan bli tak. Det vill vi inte göra, säger man, utan vi
              pratar om en lämplig bemanning kopplad till Socialstyrelsens nationella
              riktlinjer. Den bemanningen ska sedan anpassas till lokala förhållanden
              där man tittar på hur det fungerar. Det sägs också att bemanningen
              måste variera. Jag har alltså aldrig föreslagit någon miniminivå.
              Det vore mig helt fjärran.
            </seg>
            <seg n="69a8b442">
              Det är bra med en kraftfull tillsyn. Vi var överens om den. Det
              är bra att missförhållandena lyfts upp. Samtidigt tycker jag att
              det är mycket bättre att jobba förebyggande och se till att det
              blir rätt i stället för att lita på att tillsynen hittar det som
              är fel. Ett sätt vore att ha riktlinjer för bemanning. Om man
              inte vill ha med dessa i de nationella riktlinjerna kunde man
              väl ta till sig kunskapen från Helsingforss stad och se hur den
              kan användas nationellt och sedan sprida kunskapen runt om i kommunerna.
            </seg>
            <seg n="4e49782f">
              I Helsingfors tittade man på sex gruppboenden. Man hade enkäter,
              konsensusgrupper och deltagandeobservation. Man såg vilken skillnad
              det gjorde om det fanns tillräckligt med personal. Där det fanns
              tillräckligt med personal fick de demenssjuka komma upp när de
              ville, man såg varje individ för sig, alla kunde äta i lugn och
              ro och få hjälp vid måltiderna, de boende kunde ha både individuella
              och gemensamma aktiviteter, de kunde komma ut och de fick lägga
              sig när de ville.
            </seg>
            <seg n="7000d9d0">
              Så fort man kom in på boenden som inte hade en lämplig bemanning
              gick i vissa fall nästan all tid till omvårdnad. Man hann inte
              hjälpa alla med måltiderna. De boende fick gå och lägga sig vid
              ett visst klockslag för att det hela skulle fungera. Man hann
              inte med de individuella aktiviteterna.
            </seg>
            <seg n="a6b5c581">
              Jag tror att det är viktigt och logiskt att invända mot att om
              man har högre kompetens kan man ha låg bemanning. I rapporten
              sägs mycket tydligt, och jag håller med, att man inte kan det.
              Man kan höja kvaliteten med högre kompetens, men alltför få människor
              med hög kompetens räcker inte till, vilket är ganska enkelt att
              förstå. Man kan bara göra ett toalettbesök åt gången, man kan
              bara hjälpa upp en person åt gången, man kan bara mata en åt gången.
              Det behöver alltså finnas tillräckligt många personer på demensboendena
              för att vi ska få den goda äldreomsorg som vi vill ha.
            </seg>
            <seg n="99c13a1a">
              Det är dessutom viktigt att diskutera framtiden och vad vi ska
              göra nu. Jag tror att det ser likadant ut på många ställen. Jag
              tror att det är få kommuner som kommer ut ur detta utan att något
              äldreboende, i alla fall om de är lite större, har dessa brister.
              Därför måste vi stärka redskapen. Jag tycker att bemanningen har
              blivit så låg att jag ändrat ståndpunkt och kommit fram till att
              det behövs en norm för lämplig bemanning. Den behöver vi nu, för
              det får inte se ut som det gör.
            </seg>
          </u>
          <note type="speaker" n="9c49326d">
            Anf. 7 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-3ac79f675e080f8b-1" n="8407b125">
            <seg n="67f4f707">
              Herr talman! Jag blir lite konfunderad beträffande Helsingforssrapporten,
              för i sammanfattande slutsatser skriver man: Lämplig bemanning
              kan dock inte översättas till norm eftersom en anpassning bör
              ske till lokala förhållanden. Precis som statsrådet säger handlar
              det inte om en sifferexercis.
            </seg>
            <seg n="72c0021a">
              Eva Olofsson tog upp om framtiden, och då vill jag lyfta fram
              det arbete som Maria Larsson ledde för att ta fram ett alliansprogram
              för äldreomsorgen. Ett viktigt förslag där är den sammanhållna
              vården för dessa människor som ju är mycket sjuka. De behöver
              både sjukvård, omsorg och det sociala innehållet i tillvaron.
              Om vi får den sammanhållna vården får vi också team med olika
              kompetenser som gör det möjligt att bättre bedöma vilka behov
              den dementa personen har. Som Margareta B Kjellin sade yttrar
              sig demenssjukdomen väldigt olika hos skilda individer och är
              även olika över tid.
            </seg>
            <seg n="31966f83">
              Det behövs alltså medicinsk kompetens, sjukgymnaster, kanske
              logopeder, omsorgspersonal, det vill säga många kompetenser, och
              det satsas det på nu. Det är ganska mycket pengar avsatt till
              detta 150 miljoner första året, sedan 1,3 miljarder per år. Det
              är resultatet av ett mycket ingående arbete som Maria Larsson
              ledde under förra mandatperioden och som vi nu sjösätter.
            </seg>
          </u>
          <note type="speaker" n="eb803712">
            Anf. 8 MARGARETA B KJELLIN (M):
          </note>
          <u who="unknown" xml:id="i-e6d8e87c1a8d1530-1" n="7590cfed">
            <seg n="5a441703">
              Herr talman! Jag tror aldrig att jag hört en bättre beskrivning
              av tulipanaros än när jag lyssnade på Eva Olofsson alldeles nyss.
              Det ska inte vara minimibemanning, men det ska vara en norm. Den
              ska variera och vara lokalt anpassad, men den ska vara statligt
              fastställd. Hur man ska få ihop detta begriper jag inte. Det blir
              för mig en tulipanaros.
            </seg>
            <seg n="7b99251b">
              Det är oerhört viktigt med det förebyggande arbetet, att hejda
              utvecklingen av demensen och bevara värdigheten under lång tid.
              Det är just de delarna som den här regeringen har satsat på. Bättre
              demensvård är en av de viktigaste punkterna när det gäller kvalitetspengarna.
            </seg>
            <seg n="bbf6ff6e">
              Man kan fundera över frågan när det är tillräckligt med personal
              och hur Sveriges riksdag ska kunna ta ställning till när det är
              tillräckligt med personal ute i kommunal verksamhet. Det är en
              fullständig omöjlighet!
            </seg>
            <seg n="add241f2">
              Det som är möjligt har vi gjort. Vi har antagit en nationell
              värdighetsgaranti en värdegrundsmärkning där vi ger i uppdrag
              att titta på lokala värdighetsgarantier. Om man genomför värdegrundsgarantin
              på ett riktigt och bra sätt är det självklart att det måste finnas
              personal.
            </seg>
            <seg n="982054e5">
              Visserligen kan man mata bara en person åt gången när man arbetar,
              men kompetensen har en jättestor betydelse. Ta exempelvis en person
              som har demens och är utåtagerande. Att hantera den personen och
              få den lugn och trygg och att få den att komma tillbaka i stället
              för att vandra runt eller att bli ilsken, spotta och fräsa, eller
              vad som nu kan hända när han eller hon känner inre oro, kräver
              en kompetens som är väldigt stor. Om man inte har den kommer det
              att gå åt dubbelt så mycket personal, för det blir väldigt påfrestande
              för de andra pensionärerna och för personalen i boendena.
            </seg>
          </u>
          <note type="speaker" n="d8e8d8cd">
            Anf. 9 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-6b1a5e338f851784-2" n="46d7af35">
            <seg n="df24b1d7">
              Herr talman! Jag tror att det är på sin plats att ta upp något
              om hur riktlinjearbete går till. Det är inte på något sätt politiker
              som bestämmer hur riktlinjerna för demensvården ska se ut. De
              byggs upp av forskare och av dem som är kunnigast på området utifrån
              den kunskap som finns tillgänglig både nationellt och internationellt.
            </seg>
            <seg n="82c9b26b">
              Riktlinjearbetet ligger på vår expertmyndighet Socialstyrelsen.
              Om man inte litar på forskare och experter när de säger att det
              är omöjligt att fastställa en exakt nivå tar man på sig ett stort
              ansvar, och man bortser från individens behov. Nu kommer Eva Olofsson
              med överraskande nyheter och säger att hon inte menade så, men
              det är faktiskt så det har låtit från Eva Olofsson tidigare.
            </seg>
            <seg n="7f455a5f">
              Det är också viktigt att klara ut ansvarsfrågan. Jag tror att
              inte ens Eva Olofsson tycker att staten ska ta över äldreomsorgen.
              Då måste man också ha förtroende för att man på det lokala planet
              kan lösa saker och ting när missförhållanden uppdagas. Det jag
              kan se händer i kommunerna är att vi får en helt annan kvalitetsdiskussion
              om äldreomsorgen. Det beror på att vi har börjat med något som
              den tidigare regeringen, som Eva Olofssons parti stödde, aldrig
              gjorde, nämligen att mäta kvaliteten. Vi har infört öppna jämförelser,
              där vi också frågar de äldre själva och deras anhöriga vad de
              tycker.
            </seg>
            <seg n="447cc4d4">
              I de nya, färska resultaten för 2010 kan vi se att kvaliteten
              har förbättrats när det gäller 18 av 19 parametrar. Här har de
              anhöriga och de äldre själva fått tycka till. De pengar som vi
              har tillfört i form av stimulans och för att utveckla demensvården
              har nog gjort lite nytta, men jag tror också att de öppna jämförelserna,
              som har medfört kvalitetsdiskussioner på det lokala planet, har
              spelat roll.
            </seg>
            <seg n="bc2eaff2">
              Att vi nu har en tillsynsorganisation som ser till att vi får
              fakta på bordet kommer att leda till en ökad diskussion om kvalitet
              ute i kommunerna, och det är klart att de kommuner som får förelägganden
              eller viten kommer att inse att de inte kan gömma undan saker,
              vilket var möjligt på det gamla systemets tid, utan att det kommer
              att handla om mycket mer öppenhet.
            </seg>
            <seg n="3f0b9141">
              För mig är de individuella behoven det centrala. Man ska få fortsätta
              vara den person man har varit också när man blir gammal och hjälpbehövande.
              Det är ingången när vi försöker stimulera utvecklingen inom äldreomsorgen.
              Det går igen i allt vi gör: i den nya värdegrunden för äldreomsorgen
              och i utformandet av värdighetsgarantier. Det är människan, den
              enskilda äldre, som måste avgöra också bemanningsfrågan.
            </seg>
          </u>
          <note type="speaker" n="247d112e">
            Anf. 10 EVA OLOFSSON (V):
          </note>
          <u who="eva_olofsson_7c489a" xml:id="i-e44bc602a81a030e-2" n="ed65c73e">
            <seg n="bb9b3039">
              Herr talman! Jag vill komma tillbaka till det jag började med.
              Det visar sig nu att Öjagårdens demensboende inte alls var unikt
              dåligt. När man nu har gått ut till 94 demensboenden har man funnit
              att man vid en majoritet av dem på natten låter demenssjuka äldre
              bli inlåsta på sina rum eller på avdelningen utan att personalen
              är där. Jag tycker att detta är så alarmerande att man behöver
              göra något mer än vi har gjort tidigare.
            </seg>
            <seg n="ee420a5c">
              Det pratas här om att jag skulle vilja sätta nationella nivåer
              för precis vilken personal det ska vara på varje äldreboende och
              om sifferexercis. Det har jag bemött. Jag har inte diskuterat
              det här med Maria Larsson förut. Det enda som hon kan veta att
              jag har sagt, förutom vad som står i interpellationen, är vad
              som står i ett pressmeddelande med anledning av det som uppdagades
              på Öjagårdens boende. Jag vet inte var Maria Larsson har fått
              detta ifrån.
            </seg>
            <seg n="33b741aa">
              Däremot är jag övertygad om att vi måste ta steg för att säkra
              tillräcklig bemanning. Helsingforss inledande arbete är här väldigt
              intressant. En av de ledande äldreforskarna, Mats Thorslund, som
              är professor, har varit vetenskapligt ansvarig. Man har prövat
              något och sagt att det inte var så krångligt. Dessutom säger man
              att man inte har någon miniminivå utan pratar om en lämplig nivå
              som man kopplar till de nationella riktlinjerna för demens.
            </seg>
            <seg n="235269e4">
              Vi säger inte att det ska se likadant ut hela tiden. Vi säger
              att det ska anpassas till lokala förhållanden. Det innebär att
              man inte pratar om en nivå som riksdagen beslutar utan om ett
              synsätt och en metod som man ska jobba med och anpassa lokalt
              och som är kopplad till de nationella riktlinjerna. Jag tror att
              vi måste göra något åt bemanningen.
            </seg>
            <seg n="dccaa989">
              Jag vill ändå fråga Maria Larsson: Ser du inget sätt hur vi nationellt
              skulle kunna ta till vara det som man i Helsingfors har gjort
              för att stärka kommunerna i deras jobb för att få en tillräcklig
              bemanning i en bra äldreomsorg?
            </seg>
          </u>
          <note type="speaker" n="81f3586e">
            Anf. 11 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-6b1a5e338f851784-3" n="46d7af35">
            <seg n="6bf2174e">
              Herr talman! När nu Eva Olofsson tar Helsingforssexemplet som
              det goda exemplet och säger att hon inte vill något mer förstår
              jag faktiskt ingenting, inte heller vad som är anledningen till
              interpellationen, för detta är ju vad jag också har sagt. Helsingforssexemplet,
              den inventering som man här har gjort, var precis vad jag framhöll
              i mina kommentarer efter att Piteåfallet hade avslöjats.
            </seg>
            <seg n="ac9becd8">
              Varje kommun måste göra sin egen inventering och sin egen behovsbedömning.
              Det är därför jag inte vill ha centralt fastställda normer, för
              det blir så fel. Det slår tokigt ute i den kommunala myllan. Kommuner
              har olika äldreboenden och är olika. Var och en av kommunerna
              måste göra sin hemläxa. Det är jag högst angelägen om, och den
              synen delar vi.
            </seg>
            <seg n="af55a1fd">
              Dessutom har vi från regeringens sida med hjälp av kvalitetsmedel
              stimulerat en utveckling av demensvården. Vi har infört öppna
              jämförelser där vi kan bedöma och jämföra kommuner och äldreboenden
              och se vilka som håller en god kvalitet. Vi kan låta de goda exemplen
              lysa och låta olika boenden lära av varandra, också när det gäller
              organisation. Det handlar ju om hur man använder personalen så
              klokt som möjligt, så att det kommer de äldre till del så mycket
              som möjligt. Det är också en viktig del att vi frågar de äldre
              själva.
            </seg>
            <seg n="7308f36b">
              Sedan har tillsynen en central roll. Kommunerna ska leva upp
              till det som står i lagstiftningen, och de ska leverera, så att
              de äldre kan känna sig trygga och säkra på att få en god äldreomsorg.
              Här finns brister. De ska uppenbaras och åtgärdas.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="3a4dfcda">
            4 § Svar på interpellation 2010/11:14 om Sveriges röst i klimatförhandlingarna
          </note>
          <note type="speaker" n="f0311206">
            Anf. 12 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-0" n="0dff5bb6">
            <seg n="20fc88fc">
              Herr talman! Matilda Ernkrans har frågat mig vilken min och regeringens
              linje egentligen är i de internationella klimatförhandlingarna.
              Hon menar att Sveriges inställning i fråga om Kyotoprotokollet
              ändrats och att vi därmed skulle ha sänkt våra ambitioner att
              få EU att åta sig ytterligare utsläppsminskningar.
            </seg>
            <seg n="7ef7264c">
              Låt mig inledningsvis göra klart att Sveriges och EU:s mål ligger
              fast. Vi vill se ett globalt, rättsligt bindande ramverk som ger
              sådana utsläppsminskningar av industri- och utvecklingsländer
              som krävs för att vi ska nå det så kallade tvågradersmålet. EU
              kommer inom ramen för ett sådant avtal höja sitt åtagande till
              30 procent till 2020 om detta råder inga tvivel.
            </seg>
            <seg n="d164ae95">
              Vi nådde inte så långt som vi önskade i Köpenhamn. Orsaken är
              tydlig. De största utsläppsländerna USA och Kina saknade tillräcklig
              politisk vilja att ingå tillräckliga åtaganden i det internationella
              samarbetet. Ibland sprids en förenklad bild av att rika länder
              stod mot fattiga länder i Köpenhamn. Det är vilseledande. Förhandlingarna
              i Köpenhamn var en kraftmätning mellan oss som vill att klimatutsläppen
              ska omfattas av ett gemensamt, bindande, globalt system för utsläppsminskningar,
              och dem som inte vill.
            </seg>
            <seg n="30fda91d">
              I grunden har situationen inte förändrats sedan Köpenhamnsmötet.
              Snarast framgår det nu än mer tydligt att varken Kina eller USA
              vill se ett brett och ambitiöst rättsligt bindande avtal. Vi står
              därför inte för något omedelbart genombrott i klimatförhandlingarna.
            </seg>
            <seg n="91d357fd">
              Samtidigt tror jag på att det går att stegvis och oförtrutet
              komma vidare i klimatfrågorna. Köpenhamnsmötet gav oss en politisk
              överenskommelse vars ambitionsnivå visserligen är för låg men
              som ändå innebär ett steg framåt när det gäller att få ett brett
              deltagande i insatserna för att begränsa klimatförändringarna.
              Över 140 länder har nu anslutit sig till Köpenhamnsöverenskommelsen.
              Dessa länder står för över 86 procent av de globala utsläppen.
            </seg>
            <seg n="260e88da">
              Vår strategi är att stärka de krafter som vill framåt i klimatfrågan.
              Det gör vi genom att samarbeta med andra föregångsländer, genom
              att visa på att det går att minska utsläppen och samtidigt ha
              ekonomisk tillväxt och genom att utveckla koldioxidmarknaderna.
              Vi gör det också genom att lyfta fram att alla länder behöver
              vidta åtgärder för anpassning och att behoven kommer att öka om
              inte kraftfulla åtgärder för minskade utsläpp genomförs, genom
              att bistå utvecklingsländerna, på både kort och lite längre sikt,
              med att bättre skydda och anpassa sig mot de oundvikliga klimatförändringarna
              och genom att stödja ländernas arbete med en koldioxidsnål utveckling.
              På så sätt kan vi stärka redan befintliga allianser och bygga
              nya sådana med utvecklingsländerna och skapa ett ökande stöd för
              en global klimatregim.
            </seg>
            <seg n="ea249bf1">
              Vi har inte bytt åsikt om Kyotoprotokollet. I Köpenhamn talade
              jag om hur EU kämpade för att rädda Kyotoprotokollet, att vi kommer
              att överträffa vårt Kyotomål och att vi vill se en överenskommelse
              som bygger vidare på Kyotoprotokollet. Samtidigt betonade jag
              då och gör också nu att protokollet är otillräckligt för att lösa
              klimatproblematiken. Länder med utsläppsåtaganden under protokollet
              ansvarar för mindre än en tredjedel av de globala utsläppen. Kina
              och USA, som tillsammans står för mer än hälften av världens utsläpp,
              omfattas inte av några åtaganden genom protokollet. Det finns
              inte någon motsatsställning mellan att erkänna det och samtidigt
              framhålla att protokollet innehåller många av de byggstenar som
              är nödvändiga i en framtida klimatregim. Eftersom ett globalt
              rättsligt bindande avtal inte ser ut att vara möjligt att nå i
              närtid är det viktigt att vi öppnar för att behålla Kyotoprotokollet
              och dess regelverk som en del i en bredare uppgörelse om klimatet.
              Det är viktigt att Sverige och EU är tydliga med att vi är beredda
              att ta vår del av ansvaret och är beredda att gå före. Det centrala
              är att hela tiden sätta ambitionerna om globala utsläppsminskningar
              i fokus.
            </seg>
          </u>
          <note type="speaker" n="1bda26b0">
            Anf. 13 MATILDA ERNKRANS (S):
          </note>
          <u who="matilda_ernkrans_60acbb" xml:id="i-91eecc114acd9990-0" n="193269f2">
            <seg n="3c94f310">
              Herr talman! Jag har frågat miljöminister Andreas Carlgren om
              Sveriges röst i klimatförhandlingarna. Du gör det inte helt enkelt
              för oss, Andreas Carlgren. Inför det nu välkända misslyckandet
              i Köpenhamn deklarerade du stolt att en förlängning av Kyotoprotokollet
              var helt otillräckligt. Det var snarare så att du lade in grus
              i maskineriet genom att få fattigare länder att tro att vi helt
              skulle skjuta Kyotoprotokollet i sank.
            </seg>
            <seg n="c0cea5ff">
              Nu inför klimattoppmötet i Mexiko deklarerar miljöministern lika
              stolt att han vill ha en förlängning av Kyotoprotokollet och vill
              att vi ska uppfatta det som en framgång. Jag och miljöministern
              vet att det som gäller är att försöka få uppvärmningen vid två
              grader och att det fortfarande är möjligt. Men då måste koldioxidutsläppen
              minska nu. Det handlar om att de rika länderna måste ta sitt ansvar
              inte bara i ord utan också i praktisk handling.
            </seg>
            <seg n="99d14b1d">
              Vad det egentligen handlar om är människors framtid och berättigade
              oro. I dag frågar sig många människor här i Sverige varför det
              känns som att det regnar mer och under längre perioder. Jordbrukare
              oroar sig för varför det blir allt torrare under den för dem viktiga
              månaden för skörden, juli månad. I andra delar av världen kämpar
              människor för sin överlevnad i ett redan torrt klimat som har
              blivit torrare. Kvinnor och barn får gå i timmar i stekhet sol
              för att leta efter vatten.
            </seg>
            <seg n="a431f0a5">
              Det handlar om en dubbel ojämlikhet. Det är de redan fattigaste
              som drabbas en gång till när det gäller klimatförändringarna och
              för att de rika länderna inte tar sitt ansvar. Det handlar om
              solidaritet i det lilla, att vi uppmuntrar enskilda människor
              här i Sverige att ta cykeln en gång extra, att ta en köttfri dag
              och att handla miljömärkt. Men det handlar också om solidaritet
              i det stora mellan länder och att bygga broar och förtroende mellan
              fattigare länder och rikare länder.
            </seg>
            <seg n="88a288a5">
              Du försöker hävda att de spänningarna inte finns och att det
              är någonting som vi delvis har missförstått. Jag menar att du
              har fel. Jag tycker att du hoppar från det ena benet till det
              andra. Snart gör du krokben för dig själv, Andreas Carlgren. Faktum
              är att en förlängning av Kyotoprotokollet var otillräckligt.
            </seg>
            <seg n="a94e0e30">
              Vad som nu än kommer ut av Cancúnmötet är det ett faktum att
              världens länder inte har tagit sitt ansvar och speciellt inte
              de rikare länderna. Det är snarare tvärtom. Faktum är att du kan
              snubbla och resa dig igen. Men många världen över, inte minst
              barn, reser sig inte igen. Därför kräver jag mer av dig, miljöminister
              Andreas Carlgren, mer än bara ord.
            </seg>
          </u>
          <note type="speaker" n="6c76fc0d">
            Anf. 14 JONAS SJÖSTEDT (V):
          </note>
          <u who="jonas_sjostedt_818231" xml:id="i-b48bd8017ee118f6-0" n="3c12dc2d">
            <seg n="ac72906a">
              Herr talman! Jag vill tacka för ert svar på interpellationen,
              miljöministern. Klimatproblematiken är kanske den svåraste och
              mest komplexa utmaning vi står inför.
            </seg>
            <seg n="955ad411">
              Ser man på de vetenskapliga rön som nu kommer tyder de ganska
              unisont på att det är värre än vad vi trodde. Det går tyvärr snabbare
              än vad vi trodde med klimatförändringarna, jordens uppvärmning
              och halterna av växthusgaser i atmosfären. Det gör att vi inte
              har någon tid att förlora. Även om vi nu vänder politiken är klimatförändringarna
              ett faktum. Frågan är när vi vänder och hur stora effekterna blir.
            </seg>
            <seg n="ce4b1c3f">
              Inom Europeiska unionen går länder före. Storbritannien och Danmark
              vill att EU redan nu ska utlova en reduktion av utsläppen med
              30 procent till år 2020 på EU-nivå. Sverige är i dag inte ett
              av de länderna. Jag betvivlar inte din personliga vilja att Sverige
              ska vara ett av de länderna, men någonstans är det någon som bromsar.
              I EU-nämnden gör statsministern klart att vi inte är beredda att
              driva på för att EU nu ska säga 30 procent. Jag beklagar det.
              Med det tappar Sverige möjligheten att leda utvecklingen.
            </seg>
            <seg n="5bd43867">
              När Sverige ger klimatbistånd tas det av den ordinarie biståndsbudgeten.
              Jag menar att additionalitet bör vara grundprincipen. När Sverige
              ska minska utsläppen om man räknar bort det som handlas i EU:s
              utsläppshandel, andra åtgärder inom EU samt vad som tidigare beslutats
              under tidigare regeringar består i stort sett hela politiken CDM-åtgärder
              och handel med utsläppsrätter. Det är inte att minska utsläppen
              i Sverige. Det är att ta den enkla vägen ut.
            </seg>
            <seg n="4d81e5f0">
              Sveriges defensiva position inom Europeiska unionen, bristen
              på additionalitet i klimatbiståndet och det totala beroendet av
              mycket tvivelaktiga CDM-åtgärder om man ser till de analyser som
              görs av deras verkliga påverkan på klimatet skadar sammantaget
              Sveriges trovärdighet som pådrivare i klimatfrågan.
            </seg>
            <seg n="a04864da">
              Hur man än vänder och vrider på problematiken har vi ett grundläggande
              problem. Det problemet är att varje svensk i genomsnitt det ser
              lite olika ut för olika individer släpper ut åtminstone fyra gånger
              mer växthusgaser än vad jorden tål, om vi ska anpassa vår utsläppsnivå
              till vad som vore globalt hållbart. Det är en utmaning. Vi måste
              komma dithän att vi minskar våra utsläpp till en fjärdedel av
              dagens. Något annat duger inte.
            </seg>
            <seg n="43dc8aa7">
              Det finns ett talesätt som brukar användas i amerikansk debatt:
              You can talk the talk but you cannot walk the walk. Så är det
              med den här regeringen, man pratar klimat men man gör väldigt
              lite.
            </seg>
            <seg n="274304e0">
              Visst finns det de som är värre. En av de allra värsta syndarna
              är USA, även om det finns någon som är värre. Historiskt är USA
              i särklass. Kina har också en mycket hög utsläppsnivå. Om de börjar
              sin resa mot det hållbara efter oss har de en mycket längre resa
              att göra. Det gäller inte minst amerikanerna. Om vi reser först
              kan vi visa vägen och vara de som tar fram modellerna för att
              det går att bete sig ansvarsfullt och kombinera det med att vara
              en välfärdsstat och en industrination. Det är den utmaningen vi
              står inför. Jag menar att det fanns en rödgrön politik för detta
              i form av järnvägssatsningar, renovering av bostäder, nödvändiga
              åtgärder på trafikområdet med mera.
            </seg>
            <seg n="5f3bf64d">
              Mina frågor till Andreas Carlgren är: Varför inte 30 procent
              inom EU redan nu? Om Danmark och Storbritannien kan, varför inte
              Sverige? Det är två länder med borgerliga regeringar, liksom Sverige.
              Borde inte additionaliteten vara grundprincipen för klimatbiståndet,
              att man inte ska ta från det vanliga biståndet? Om det visar sig
              att vi som är kritiska har rätt, om CDM-åtgärderna inte ger några
              egentliga effekter, är regeringen då beredd att överge sitt nästan
              totala beroende av CDM-åtgärder i sin strategi för utsläppsminskningar?
            </seg>
          </u>
          <note type="speaker" n="201a4d1a">
            Anf. 15 ÅSA ROMSON (MP):
          </note>
          <u who="asa_romson_0ca12e" xml:id="i-1451256c3cb92184-0" n="466a9cd4">
            <seg n="ddaf5711">
              Herr talman! Jag vill tacka miljöministern för att han kommit
              till den här interpellationsdebatten. Jag börjar med att instämma
              i mycket av det som Jonas Sjöstedt sade alldeles nyss.
            </seg>
            <seg n="0dae0798">
              Det som föranledde att jag gick upp i debatten var den diskussion
              vi har hamnat i inför Cancún, nämligen att det är så självklart
              att Kyotoavtalet inte kommer att kunna överleva i sin nuvarande
              form eftersom EU:s krav att det ska omfatta så många länder har
              svårt att vinna gehör. Anledningen till det kan man naturligtvis
              diskutera. Vi måste nog rekapitulera historien och fundera över
              vad det var som gjorde att EU-länderna och Sverige och utvecklingsländerna
              kunde sluta det avtal man gjorde i början på 90-talet det som
              blev Kyotoprotokollet. Vad var det som gjorde att man då vågade
              säga: Vi är bredda att gå före? Det fanns även då stora viktiga
              länder med stort ansvar för enorma utsläpp som inte var beredda
              att göra det, och som vi från europeiskt, svenskt och grönt håll
              har kritiserat och sagt att de borde ha gått med. Det finns också
              en stor opinion i USA när det gäller detta.
            </seg>
            <seg n="24890204">
              Frågan är vad som är ens eget ansvar och vad som är ens egen
              roll att spela. Vi kan se att i början av 90-talet kunde EU och
              Sverige spela en roll genom att säga att man skulle gå före. Nu
              verkar det vara så svårt. Nu vågar inte EU och nu vågar inte Sverige
              säga att man också i praktiken är beredd att gå före.
            </seg>
            <seg n="660b553f">
              Jag tror att miljöministern bidrar till mycket konstruktiva diskussioner
              i klimatförhandlingarna. Man ska också ha en bred agenda och försöka
              hitta olika lösningar. Jag uppskattar det och ser att traditionen
              av en stark svensk miljödiplomati fortsatt gäller som en princip
              även på det här området. Men jag ser också vad man gör i praktiken.
              Vilka signaler sänder Sverige och vilka signaler sänder EU-länderna
              till utvecklingsländer i det breda spektrumet när det gäller vilken
              ambitionsnivå man har? Jo, man sänder signalen att det här är
              ett spel om en svartepetter som ingen vill sitta på, nämligen
              ansvaret för utsläppsminskningar. Det är något som är hemskt.
              Det är något som är svårt. Det är något som är jobbigt. Det är
              något som inte ens de regeringar som har de starkaste finansiella
              resurserna och det största ansvaret är beredda att ta på sig.
              Man vill spela över det till någon annan att ordna någon annan
              gång någon annanstans. Vi vill ha mer deltagande från fattiga
              länder, särskilt om vi tittar på per-capita-utsläppen och från
              länder som inte har det historiska ansvaret för utsläppen.
            </seg>
            <seg n="b6766214">
              Jag är inte alls övertygad om att den här strategin gör att USA
              och de länder som hela tiden har varit motståndare till Kyoto
              kommer närmare. Det är väl snarare ett status quo. Vad betyder
              det för klimatpolitiken att man inte längre ser det positiva i
              att gå före? Sverige vill inte gå före med sina ambitionsmål.
              Regeringen säger att vi inte behöver göra något mer under den
              här mandatperioden. Det har man redan deklarerat. Vi behöver inte
              ta några ytterligare steg. Vi vill att det ska göras mer av andra
              någon annanstans.
            </seg>
            <seg n="9ae57417">
              Det håller inte. Det är en tråkig utveckling. Jag hoppades att
              vi, när vi gick in i 2010, skulle få en annan klimatdiplomati.
              Det som jorden behöver är snarare att länder kliver fram och säger
              att man ser att det behövs globalt och regionalt och att man ser
              att det behövs hemma. Under den här mandatperioden är det tyvärr
              du som ska ta det ansvaret här i Sverige, Andreas.
            </seg>
          </u>
          <note type="speaker" n="ebffa238">
            Anf. 16 JENS HOLM (V):
          </note>
          <u who="jens_holm_726eb1" xml:id="i-b4009d2918bed3cb-0" n="e536af01">
            <seg n="9053444b">
              Herr talman! Jag vill tacka miljöministern som är här och debatterar
              med oss i dag.
            </seg>
            <seg n="a0ae0856">
              Med elva dagar kvar till det internationella klimattoppmötet
              i Cancún blir frågan om att lämna tydliga besked i klimatpolitiken
              allt viktigare. Klimatförhandlingarna har alltmer utvecklats till
              en fråga mellan de rika länderna i norr och de fattiga länderna
              i syd. Det kanske inte är så konstigt. Vi i de rika länderna står
              historiskt sett för ungefär 80 procent av alla utsläpp av växthusgaser.
              Klimatkonventionen slår fast att det är den rika världen som måste
              ta ledningen i klimatarbetet. Det är också den rika världen som
              har ansvar för att föra över ny bra klimatteknik och nya resurser
              till utvecklingsländerna. Därför är det viktigt att vår regering
              och EU lämnar tydliga besked före mötet i Cancún.
            </seg>
            <seg n="8c030888">
              Jonas Sjöstedt tog tidigare upp att EU borde skala upp från 20-
              till 30-procentiga minskningar i sin klimatambition. Flera EU-länder
              driver just det kravet. Jag vill veta, Andreas Carlgren: Varför
              är inte Sverige ett av de länder som driver kravet att EU ska
              höja sin klimatambition?
            </seg>
            <seg n="50147a49">
              Om EU skalar upp och säger att man ska öka ambitionen och minska
              utsläppen ännu mer sänder det naturligtvis en tydlig signal till
              omvärlden, och man berättar att man är beredd att ta ansvar.
            </seg>
            <seg n="2bfad241">
              Min andra fråga handlar om pengar. I Köpenhamn beslutades om
              snabbstartspengar. 30 miljarder dollar skulle den rika världen
              ta fram i form av klimatbistånd till den fattiga delen. De pengarna
              skulle börja tas fram redan från 2010, alltså i år, och allt skulle
              vara färdigt till 2012. När man tittar på hur mycket pengar som
              har kommit fram ser man att det är väldigt lite. Det gäller i
              synnerhet det som är rena bidrag till utvecklingsländerna. Många
              länder lämnar pengar som lån. Många länder dess värre är Sverige
              med den borgerliga regeringen ett av dem använder pengar från
              biståndsbudgeten. Man tar alltså pengar från malariabekämpning
              och andra viktiga områden och använder dem till klimatåtgärder,
              trots att FN:s klimatkonvention slår fast att när man ger klimatbistånd
              ska det handla om nya additionella pengar.
            </seg>
            <seg n="02a15580">
              Jag vill fråga miljöministern: Kan du berätta exakt hur mycket
              pengar EU kommer att lägga upp på bordet i Cancún? Kan du också
              berätta om den borgerliga regeringen är beredd att ta nya pengar
              och inte pengar från biståndsbudgeten?
            </seg>
            <seg n="46cfa2f8">
              Jag är också intresserad av hur den borgerliga regeringen ser
              på de förslag som har kommit fram om att man ska hitta nya kreativa
              finansieringskällor. Man kan ha en avgift på flyget. Man kan ta
              in pengar av överskottet från handeln med utsläppsrätter. Man
              kan införa en avgift på globala transaktioner av pengar, en så
              kallad Tobinskatt. Kan den borgerliga regeringen ge något som
              helst besked i de frågorna?
            </seg>
            <seg n="f6487d49">
              Den norska regeringen har gett ett tydligt besked, att de står
              bakom flera av de här nya smarta finansieringsmekanismerna.
            </seg>
            <seg n="b3faf7b1">
              Jag har en sista fråga till Andreas Carlgren: Utsläppskrediter,
              CDM-projekt, i den fattiga världen är ju en av de bärande delarna
              i den borgerliga regeringens klimatpolitik. På vilket sätt är
              du beredd att reformera CDM-systemet? Om du ser att detta inte
              leder till direkta minskningar av utsläppen är du då beredd att
              överge strategin och göra alla minskningar på hemmaplan i stället?
            </seg>
          </u>
          <note type="speaker" n="d496cc7c">
            Anf. 17 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-1" n="0dff5bb6">
            <seg n="0be7247d">
              Herr talman! Jag är glad över engagemanget för klimatfrågorna,
              och jag välkomnar också alla frågor som ställs. Men det kommer
              naturligtvis att vara omöjligt att besvara alla nu. Jag tror att
              ni hann sju- eller åttadubbla den fråga som Matilda Ernkrans ursprungligen
              ställde. Men det finns nya chanser med nya interpellationer.
            </seg>
            <seg n="14aed223">
              Vi är oerhört överens om många av de viktiga grunderna. Världens
              rika länder måste gå före. Världens länder har totalt sett inte
              tagit sitt ansvar. Men allra allvarligast och mest smärtsamt är
              att se att de rika länderna inte tar sitt ansvar. Jag håller med
              om, och vi är överens om, att det här handlar om solidaritet i
              det stora och det handlar också om egen livsstil för var och en
              och för Sverige som land. Vi ska naturligtvis fortsätta att delta
              i det stora arbetet. Jag håller också med om det Jonas Sjöstedt
              nämnde, nämligen att den stora risken är att forskningen visar
              att detta är allvarligare än vad som tidigare har sagts. Jag tror
              att den utvecklingen, skrämmande nog, lär fortsätta.
            </seg>
            <seg n="0cace2f9">
              Grundfrågan är den Matilda Ernkrans ställde, nämligen hur vi
              ska ställa oss i förhandlingarna. Matilda Ernkrans nämnde en liknelse
              om att hoppa från ben till ben. Det begrep jag inte. Jag har stått
              och gått stadigt på två ben i frågan hela tiden. Det blev oklart
              vad som var motsägande. Lämna det. Jag tror inte att frågan är
              hjälpt av att du skapar oklarhet om det. I stället är grundfrågorna
              till dig: Tycker du att Kyotoprotokollet är tillräckligt? Tycker
              du att det är tillräckligt att ha ett bindande avtal som bara
              omfattar en knapp tredjedel av utsläppen och där de två största
              utsläppsländerna USA och Kina, som tillsammans står för över hälften
              av utsläppen inte omfattas av några åtaganden?
            </seg>
            <seg n="b1d851dc">
              Det är bara det enkla men helt avgörande som vi har sagt. Kyotoprotokollet
              ska med. Det är självklart. Vi ställer upp på det. Vi har sagt
              det hela tiden. Vi har kämpat för det. Det finns där tack vare
              oss. Men räcker det när dessa länder står utanför och när bara
              en tredjedel av utsläppen inte ens det omfattas?
            </seg>
            <seg n="abbea984">
              Nej, Åsa Romson, det är inte så att det som hotar Kyotoprotokollet
              är EU:s krav vi är de som kämpar för kraven tillsammans med den
              stora gruppen u-länder utan det är därför att USA vägrar att ansluta
              sig. Då följer tripp, trapp, trull Japan, Kanada och Ryssland.
              Vilken är din idé för att få med USA, som nu i över ett årtionde
              har vägrat? Ska vi bara lägga oss och säga att det är okej? På
              USA följer hela raddan av de andra länderna jag räknade upp. Det
              handlar inte bara om USA utan det handlar om fler rika länder
              som sviker. Vad är idén för att få med dem?
            </seg>
            <seg n="a8c833e5">
              Hela upplägget att den svenska regeringen är så passiv håller
              inte. Vi är helt överens om att Sverige ska gå före. Vi är helt
              överens om att EU ska gå före. Sverige går till och med långt
              före, inte minst de länder ni själva räknar upp, nämligen Danmark
              och UK. Vi har hela tiden drivit på för mer ambitiösa mål inom
              EU, och vi fortsätter att göra det. Alla de medel vi ger som stöd
              för klimatinsatser i u-länder är additionella. De går utöver bindande
              åtaganden som vi har gjort. Dessutom tillförs senast nu i budgeten
              för 2011 nya medel.
            </seg>
            <seg n="114b5b89">
              När det gäller CDM driver vi kraftigt på reformarbetet. Vi har
              inte gjort oss beroende av CDM därför att de är en minoritet av
              insatserna. Det allra mesta görs på hemmaplan för att vi ska nå
              de lägsta per capita-utsläppen inte bara i Europa utan på sikt
              bland industriländer över huvud taget. Det är den ambitionen vi
              har. Vi går före.
            </seg>
          </u>
          <note type="speaker" n="09369066">
            Anf. 18 MATILDA ERNKRANS (S):
          </note>
          <u who="matilda_ernkrans_60acbb" xml:id="i-91eecc114acd9990-1" n="193269f2">
            <seg n="fdb9023a">
              Herr talman! Jag förstår inte, Andreas Carlgren. Du hade chansen
              här att berätta om dina drömmar och ambitioner, hur du vill vara
              med och skapa en bättre värld. Men du tar den inte. Du väljer
              i stället att ställa en motfråga tillbaka till mig.
            </seg>
            <seg n="c1099f26">
              Det var en enorm styrka att världens länder kunde enas om Kyotoprotokollet.
              Var hade vi annars varit i dag? Vad miljöministern borde fråga
              sig är hur det kom sig att man lyckades då att få till protokollet
              men så kapitalt misslyckades i Köpenhamn under svenskt EU-ordförandeskap
              och med miljöminister Andreas Carlgren i spetsen. Det borde man
              ägna lite mer tid åt.
            </seg>
            <seg n="23a655cc">
              Du fortsätter att hoppa på ett ben åt ena hållet och ett ben
              åt det andra hållet. Snart har du satt krokben för dig själv.
              Vi kan ta en annan liknelse: Du flyger som en fladdrande fjäril
              från blomma till blomma och vet inte riktigt var du ska landa.
            </seg>
            <seg n="d473ad36">
              Jag har förståelse för hur det går till vid internationella förhandlingar,
              och jag står upp för en tidigare god svensk tradition med svensk
              miljödiplomati. Det känns här som att du försöker få det att låta
              som att du står på min sida, eller de godas sida, mot andra onda
              länder i EU eller i världen. Jag vill markera ett stort avstånd
              mot det. Du pratar om att en förenklad bild av att rika länder
              står mot fattiga är vilseledande. Den är inte alls vilseledande.
              Det här är vad det handlar om i Köpenhamn, det vill säga de fattigas
              misstro gentemot den rika världens vilja att ta ansvar inte bara
              i ord utan också i handling för klimatförändringen. Den misstron
              är välgrundad. Titta bara på Sverige. En genomsnittssvensk släpper
              ut 6 ton koldioxid per år. En medmänniska söder om Sahara släpper
              ut 0,83 ton per år. Ändå tycker den svenska regeringen att åtgärderna
              framför allt ska vidtas i de fattigare länderna.
            </seg>
            <seg n="59ea741c">
              Ekonomen Nicholas Stern har stor prestige i klimatsammanhang
              och kan knappast beskrivas som den som sprider vilseledande uppgifter.
              Han förklarade sammanbrottet i Köpenhamn som att det berodde på
              de rika ländernas arrogans. Jag vill hävda att det snarare är
              miljöministern som sprider en förenklad bild av de komplicerade
              förhandlingarna genom att skylla det mesta på USA och Kina och
              låtsas som att fattigare länder inte riktigt tar till sig vad
              miljöministern hävdar att den rikare delen av världen försöker
              göra.
            </seg>
            <seg n="a822a87f">
              Miljöministern kommer aldrig med den politik som den moderatledda
              regeringen i praktiken för på området, och den politik som regeringen
              driver på EU-nivå och försöker få med sig resten av världen på,
              att hamna på de godas sida.
            </seg>
            <seg n="8e9f1494">
              Jag håller med Åsa Romsons fråga om hur det kommer sig att det
              har blivit fult att gå före. Det är positivt att gå före, att
              visa att klimatomställningen skapar också en konkurrenskraft.
              Många nya jobb kan skapas genom att vi vågar gå före. Det är något
              fint och bra. Många nya jobb kan skapas, inte minst på miljöteknikens
              område. Det borde miljöministern ägna sitt engagemang åt.
            </seg>
          </u>
          <note type="speaker" n="0f29e7d0">
            Anf. 19 JONAS SJÖSTEDT (V):
          </note>
          <u who="jonas_sjostedt_818231" xml:id="i-b48bd8017ee118f6-1" n="3c12dc2d">
            <seg n="0ff27918">
              Herr talman! Tack, miljöministern! Vi vet alla att USA inte kommer
              att skriva på ett bindande avtal som det ser ut nu, framför allt
              efter mellanårsvalen. Vad är då det ansvarsfulla att göra? Det
              ansvarsfulla är att de som vill går vidare i väntan på att USA
              en dag kommer att inse att man behöver ett globalt avtal. Den
              dagen kommer på grund av att klimatförändringarna är här och kanske
              med god hjälp av så småningom höjda oljepriser. Det bör vara vår
              roll att i alla fall gå vidare och vara en av dem som tar ansvar.
            </seg>
            <seg n="80689e5f">
              Sveriges roll kan också vara att visa att en modern industrination
              med hög levnadsstandard kan ställa om. Det är ett exempel som
              världen behöver, inte minst USA. Sverige har ibland använts i
              den amerikanska debatten som ett exempel på ett land med god ekonomisk
              utveckling som samtidigt minskar sina utsläpp men vi är på väg
              att tappa fart.
            </seg>
            <seg n="a3948480">
              Jag vill återkomma till mina frågor, som jag tycker fick otillräckliga
              svar. Varför är inte Sverige med Danmark och Storbritannien och
              säger 30 procent redan nu? Det hade väl känts bra, Andreas Carlgren,
              att skicka det pressmeddelandet i eftermiddag och sedan åka till
              Cancún och se hur man tar in det i omvärlden.
            </seg>
            <seg n="13e22db2">
              Om man räknar att bistånd ska vara 0,7 procent av bni är det
              kanske additionellt. Men det är inte så vi räknar i Sverige. Vi
              har ett enprocentsmål, och då är inte klimatbiståndet additionellt
              såvitt jag kan se i alla fall.
            </seg>
            <seg n="1e9b22c4">
              CDM-åtgärderna står i dag i motsatsställning till att ställa
              om i Sverige. Det är den enkla vägen ut att säga att det ska göras
              någon annanstans och sedan aldrig kontrollera att det görs. Men
              med det missar vi en möjlighet att utveckla vårt eget land, ställa
              om Sverige, bygga om järnvägar, renovera bostäder och styra över
              transporter med kilometerskatt.
            </seg>
            <seg n="def47381">
              Om det nu är som allt fler säger, att CDM-åtgärderna till stor
              del inte ger några effekter, är regeringen beredd att överge detta
              sitt huvudspår i klimatarbetet?
            </seg>
          </u>
          <note type="speaker" n="8a69542a">
            Anf. 20 ÅSA ROMSON (MP):
          </note>
          <u who="asa_romson_0ca12e" xml:id="i-1451256c3cb92184-1" n="466a9cd4">
            <seg n="95fb8011">
              Herr talman! Även Jonas Sjöstedt sade att det finns en väg, och
              de som vill visar det genom att gå vidare och visar det i handling
              på hemmaplan. För EU:s del kan det handla om att besluta sig för
              30 procent oavsett vad som blir utgången i Cancún för sitt eget
              arbete, för den europeiska konkurrenskraften men också att besluta
              att genomföra dessa saker på hemmaplan. Om man inte gör det säger
              man i stort sett att det inte är en fördel att sätta högre ambitiösa
              mål för sin egen industri utan att det är någon annan som ska
              göra det.
            </seg>
            <seg n="723a80e0">
              Jag tycker att det är en dubbelhet i din attityd och i det du
              framför inför klimatförhandlingarna just nu. Du säger att det
              vore bra om Sverige visar att vi har ett exempel, att man kan
              ställa hårdare krav och nå längre, vilket är bra för samhället
              på det sättet kan vi upprätthålla en god samhällsvälfärd.
            </seg>
            <seg n="24e6ecf9">
              Samtidigt säger du att det är någon annan som ska göra det. Stora
              delar, nästan en tredjedel, av de svenska åtagandena ska göras
              i andra länder bara en sådan sak. EU kan också gå vidare och säga
              30 procent, och man kan göra det oavsett. Jag tror att det är
              det som behövs, för både du och jag vet att de här förhandlingarna
              kommer att fortsätta.
            </seg>
          </u>
          <note type="speaker" n="72fe8816">
            Anf. 21 JENS HOLM (V):
          </note>
          <u who="jens_holm_726eb1" xml:id="i-b4009d2918bed3cb-1" n="e536af01">
            <seg n="e1ef0908">
              Herr talman! Det är tre saker som jag skulle vilja ta upp som
              jag inte tyckte att jag riktigt fick svar på, kanske av förståeliga
              skäl. Vi har många frågor. Det finns ett stort engagemang bland
              oss riksdagsledamöter. Vi är oroliga för vad som händer med vår
              planet. Det är därför vi är så engagerade.
            </seg>
            <seg n="cb5c8a89">
              Min första fråga rör CDM-projekten, klimatåtgärderna utomlands,
              som gör att vi kan tillgodoräkna oss utsläppsminskningar här på
              hemmaplan det som nu kritiseras av allt fler forskare, av miljörörelser
              och av utvecklingsorganisationer.
            </seg>
            <seg n="e8a9c041">
              Om man tittar i de borgerliga partiernas valmanifest inför valet
              ser man att ni skrev att ni ska öka andelen köp av utsläppskrediter.
              Det var det besked som ni gav till väljarna. Det ska alltså bli
              mer av CDM-projekt, som jag tolkar det, inte mindre.
            </seg>
            <seg n="8e6381b3">
              Om man tittar på den borgerliga regeringens klimatpolitik ser
              man att Reinfeldt i sin regeringsdeklaration konstaterade att
              det inte kommer några nya åtgärder på klimatområdet, utan där
              är det bara gamla åtgärder som gäller. Det innebär att merparten
              av de åtgärder som är kvar nu handlar om uppköp av billiga utsläppskrediter.
            </seg>
            <seg n="6c9af9c4">
              Kan du berätta, Andreas Carlgren: Vad handlar den här ökningen
              av utsläppskrediter om, när det nu kritiseras så mycket och du
              själv tillstår att det finns en del problem?
            </seg>
            <seg n="4cb1324d">
              Jag vill också att du kommenterar de förslag som har kommit från
              bland annat FN:s klimatfinansieringsorgan, AGF. Där föreslår man
              till exempel auktionering av utsläppsrätter, avgift på flyget
              och en avgift på internationella transaktioner. Det kan vara ett
              sätt att i framtiden finansiera klimatarbetet. Kan den svenska
              regeringen kommentera det och säga om det här är bra eller dåliga
              saker?
            </seg>
            <seg n="e1f006c5">
              Och sist: När lämnar EU besked om hur mycket pengar man har betalat
              ut av snabbstartspengarna? Är det lån, eller är det rena bidrag?
              När tänker man ge besked om det? Kommer alla pengar verkligen
              att betalas ut, det som man har förbundit sig?
            </seg>
          </u>
          <note type="speaker" n="1f3446e4">
            Anf. 22 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-2" n="0dff5bb6">
            <seg n="8419d3f5">
              Herr talman! Jag hör ju att idén i själva debatten nu är väldigt
              mycket att säga att vi är enormt oense och att regeringen naturligtvis
              gör fel och alldeles för lite. Men jag tycker att det är viktigt
              att gå tillbaka till huvudfåran. Vi är faktiskt överens om mycket
              mer än vad ni just nu vill säga.
            </seg>
            <seg n="056c8603">
              Vi är överens om att de rika länderna har svikit. Vi delar gemensamt
              oron. Och jag vill vara väldigt tydlig med att en gång till säga:
              Vi är helt överens om att Sverige ska gå före.
            </seg>
            <seg n="25ad8d70">
              Det är att slå in helt öppna dörrar att utgå från något annat.
              Jag tror att jag på den punkten kan skriva under på allt det Matilda
              Ernkrans sade.
            </seg>
            <seg n="edef539e">
              Sedan frågar Matilda: Vad är dina drömmar om en bättre värld?
              Jag har sannerligen sådana drömmar, men det var inte riktigt det
              frågan i interpellationen handlade om. Den handlade om Kyotoprotokollet.
              Det är väl inte heller så att alla dina drömmar fångas i Kyotoprotokollet.
              Så kom igen! Och var inte så fixerad vid mig, utan höj blicken
              och diskutera just det frågan handlade om: klimatförhandlingarna
              och hur vi ska kunna lotsa världen vidare.
            </seg>
            <seg n="1821d209">
              Då finns det trots allt några dilemman att tackla frånsett alla
              fel som den svenska regeringen gör enligt er.
            </seg>
            <seg n="60662498">
              Det är bland annat att Kyotoprotokollet har en alldeles för låg
              ambitionsnivå om vi ska klara klimatet. Hur tycker ni att vi ska
              göra med det?
            </seg>
            <seg n="bbaf70f4">
              Det är ett annat faktum att världens två största utsläppsländer,
              som tillsammans står för mer än hälften av världens utsläpp, inte
              vill gå med och binda sig till åtaganden, vare sig sådana som
              är tillräckligt stora eller sådana som är bindande.
            </seg>
            <seg n="b6b95315">
              Jonas var inne lite grann på att vi kanske skulle gå före och
              lämna USA. Men det var precis det vi gjorde med Kyotoprotokollet,
              och det var på många sätt tio förlorade år.
            </seg>
            <seg n="1da7ba25">
              Vad är er idé om hur vi nu ska få med USA och Kina på annat sätt?
              Det är det som är hela kärnfrågan i förhandlingarna.
            </seg>
            <seg n="a2b9b04b">
              Rika och fattiga, säger Matilda Ernkrans. Min poäng var bara
              den att här står på många sätt EU tillsammans med den stora gruppen
              u-länder, i våra krav på att man både ska ställa upp på Kyotoprotokollet
              och därutöver komma överens om mer, och på finansiering. Men man
              sviks av några stora, snabbt växande u-länder, och man sviks av
              oljestaterna. Det är precis så bilden ser ut. Hur är er tanke
              kring att vi ska åtgärda det? Det är det vi arbetar för fullt
              med i förhandlingarna.
            </seg>
            <seg n="3f8e83ef">
              EU:s extra 10 procentenheter: I själva verket var Sverige ett
              av de absolut första länderna att stödja 30-procentsmålet. Vi
              har hela tiden velat ha bara ett 30-procentsmål. Vi har ett eget
              nationellt mål som är högre än så, 40 procent, som bekant, och
              det gäller oavsett utgången av klimatförhandlingarna. Även en
              höjd EU-ambition skulle mer än väl, vad det verkar, täckas av
              den svenska ambitionen.
            </seg>
            <seg n="f88e405b">
              Men inte heller det är egentligen knäckfrågan. Det är att om
              EU gör en extra ansträngning, som jag vill, med 10 procentenheter
              ytterligare, kommer det att ätas upp av bara två års utsläppsökning
              i Kina. Hela den extraansträngning som ni nu talar väldigt väl
              om, och som jag på många sätt delar uppfattningen om, riskerar
              att vara förgäves, uppätet, om vi inte också lyckas sätta ett
              tak för de snabbt växande kinesiska utsläppen. Det är det dilemma
              vi har, och vi vill inte göra ansträngningar förgäves.
            </seg>
            <seg n="335c7c5a">
              Till sist vill jag bara säga att jag tycker att det är mycket
              intressanta förslag som kommer från FN-gruppen om finansiering,
              men jag ser också att de avfärdas som orealistiska av en del u-landsförhandlare.
            </seg>
            <seg n="b0d56f2c">
              Jag kan bara också konstatera att den breda vägen för Sverige
              är inte CDM, utan det är åtgärder på hemmaplan. Men vi ska självklart
              också reformera CDM.
            </seg>
          </u>
          <note type="speaker" n="35d6e917">
            Anf. 23 MATILDA ERNKRANS (S):
          </note>
          <u who="matilda_ernkrans_60acbb" xml:id="i-91eecc114acd9990-2" n="193269f2">
            <seg n="75a18ee3">
              Herr talman! Jag tycker att det är ganska fantastiskt att Sveriges
              miljöminister, som i en borgerlig allians precis har vunnit ett
              val och tagit på sig ansvaret att leda detta land i en minoritetsregering
              därför att man tycker att det är så det ska vara, ägnar en stor
              del av sitt anförande åt att ställa frågor till oppositionen.
              Vare sig du vill det eller inte, miljöminister Andreas Carlgren,
              är det du som har ansvaret.
            </seg>
            <seg n="6f4a375f">
              Vi hade agerat på ett annat sätt, både inför Köpenhamnsmötet
              och, tror jag, nu också inför Cancúnmötet.
            </seg>
            <seg n="9c028026">
              För det första skulle vi ha kunnat få med oss utvecklingsländerna
              på ett helt annat sätt.
            </seg>
            <seg n="c841234a">
              För det andra hade vi haft en helt annan ingång till och ett
              annat anslag i klimatarbetet, som vi har varit inne på här. Vi
              hade arbetat i en positiv anda med goda exempel på hur bra det
              är för ekonomin att minska utsläppen och hur mycket man kan tjäna
              på det. Så har inte anslaget varit, inte från svensk sida och
              inte inom EU, utan snarare tvärtom en mycket negativ anda, där
              själva ordet bördefördelning uppfattas som en ogynnsam plikt för
              staterna.
            </seg>
            <seg n="b8976cb4">
              För det tredje hade vi naturligtvis försökt bilda allianser med
              de många länder som faktiskt har goda ambitioner att åstadkomma
              förändring.
            </seg>
            <seg n="d58b2f04">
              Det är klart att vi hade haft en annan ingång, och vi har också
              en något annorlunda agenda för hur vi vill att vi ska driva klimatarbetet
              framåt.
            </seg>
            <seg n="55bfea41">
              Vi tycker att det är viktigt med goda förebilder, att visa att
              vi kan gå före. Jag tycker att det är förkastligt av miljöministern
              att lägga över ansvaret på oppositionen.
            </seg>
            <seg n="292189ac">
              Ta ditt ansvar, Andreas Carlgren! Man skapar förtroende med vad
              man gör inte med vad man säger. Här hemma kommer oron att kvarstå.
              Självfallet borde EU ha tagit beslutet att vi ska öka ambitionerna
              till 30 procent. Vi har ju redan nått 20 procent 17 procent är
              redan nått! Vad ska vi göra i tio år? Slappa?
            </seg>
          </u>
          <note type="speaker" n="0b6d05d5">
            Anf. 24 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-3" n="0dff5bb6">
            <seg n="24920a9d">
              Herr talman! Jag har, Matilda Ernkrans, inte lagt en gnutta ansvar
              på oppositionen, så tagga ned en aning det är mitt råd, om du
              har tid att lyssna på svaret!
            </seg>
            <seg n="33a53d67">
              Nej, det är verkligen inte så att jag ställer frågor till oppositionen
              eller kräver av er att ni ska lösa problemen, utan jag säger:
              Det är de här frågorna vi brottas med nu i klimatförhandlingarna.
            </seg>
            <seg n="5847dd6a">
              Då säger jag: Kan vi inte gemensamt diskutera hur vi ska hitta
              lösningar på dem? Det är ju det vi brottas med hela tiden. Vi
              tänker inte skjuta på er något ansvar men har naturligtvis en
              förväntan på att också oppositionen kan vara med och konstruktivt
              bidra i arbetet med att lösa de frågorna. Återkom gärna med nya
              tankar kring det och låt oss se till att fortsätta en engagerad
              diskussion!
            </seg>
            <seg n="302dc442">
              Men bara för att vara lite noggrann: Matilda Ernkrans säger att
              ni hade agerat helt annorlunda inför Köpenhamnsmötet. Är det verkligen
              sant? Jag har för mig att det inte var några avvikande uppfattningar
              om Sveriges klimatförhandlingsupplägg inför Köpenhamnsmötet. Så
              skriv inte om historien efteråt! Men det kan vi gärna diskutera
              vidare vid ett annat tillfälle.
            </seg>
            <seg n="568f8cb6">
              Hela tanken att detta skulle vara någon helt annan ingång tror
              jag inte stämmer. Vi är helt överens om att Sverige ska gå före.
              I vartenda sammanhang där jag har varit tror jag att jag har berättat
              om just det svenska exemplet, hur viktigt det är. Vi ligger före
              övriga Europa och ska fortsätta att göra det.
            </seg>
            <seg n="c50bf528">
              Men det är fortfarande inte det som löser knäckfrågorna i förhandlingarna.
              Det är inte det som hjälper världen att gå framåt. Ni säger att
              vi är oerhört oense och att ni skulle vilja ta några tiondelar
              till av 2 promille av världens utsläpp. Ursäkta, men det kommer
              inte att lösa världens klimatproblem, särskilt inte som ni hittills
              inte har svarat på frågan om hur det ska gå till. Det skulle inte
              hjälpa mig i förhandlingarna.
            </seg>
            <seg n="297a0238">
              Låt oss nu i stället tillsammans se hur vi kan gå vidare och
              knäcka de verkliga problem som förhandlingarna står inför.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="79c24b86">
            5 § Svar på interpellation 2010/11:16 om ländernas självbestämmande
            angående GMO
          </note>
          <note type="speaker" n="e9c5be00">
            Anf. 25 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-4" n="0dff5bb6">
            <seg n="0464b74f">
              Herr talman! Jens Holm har frågat landsbygdsministern varför
              regeringen inte stöder EU-kommissionens förslag om att ge medlemsländerna
              mer att bestämma om i GMO-frågan, om det är landsbygdsministerns
              ställningstagande att frihandel är viktigare än miljö och folkhälsa
              och vad landsbygdsministern avser att göra för att ta fram relevanta
              fakta om genmodifierade mekanismer. Arbetet inom regeringen är
              så fördelat att det är jag som ska svara på interpellationen.
            </seg>
            <seg n="18baccdd">
              Inom EU har arbetet på GMO-området länge präglats av svårigheter
              att uppnå enighet samt att fatta beslut om att tillåta GMO eller
              inte. Jag har i miljörådet den 14 oktober fört fram att det är
              viktigt att medlemsländerna kan komma överens i frågan. Regeringen
              välkomnar därför och är öppen för initiativ som kan leda gemenskapen
              ut ur denna situation. Regeringen avser att i det perspektivet
              se över de möjligheter och problem som är förknippade med det
              förslag kommissionen har lagt fram.
            </seg>
            <seg n="fd4309de">
              I rådets slutsatser från december 2008 fick kommissionen ett
              antal uppdrag. Kommissionens förslag till nya regler kan ses som
              enbart en del av dessa uppdrag. Vi behöver noggrant se över och
              analysera hur EU-kommissionens förslag ingår i den helhet som
              fanns i beställningen från december 2008 för att göra bedömningar
              om det fortsatta arbetet med GMO. Kommissionen har ännu inte fullgjort
              sina uppdrag, vilket behövs för att kunna gå vidare.
            </seg>
            <seg n="cbc8f9c5">
              Regeringen strävar mot lösningar som har en hög skyddsnivå för
              miljö och hälsa och samtidigt är i överensstämmelse med inre marknaden
              och WTO:s regelverk. Den EU-gemensamma lagstiftningen på GMO-området
              syftar till att säkra miljö- och hälsohänsyn.
            </seg>
            <seg n="b119de5a">
              Inför varje ansökan om användning av GMO görs en omfattande riskbedömning.
              Lagstiftningen innebär att det är den som ansöker om att få använda
              eller tillhandahålla en GMO som ska leverera en riskbedömning.
              Våra myndigheter och EU:s myndigheter granskar riskbedömningen
              och har möjlighet att begära komplettering. Detta är ett arbete
              under ständig utveckling. Ett av uppdragen i rådets slutsatser
              var just en uppdatering av vägledningen för riskbedömningar. Nu
              under hösten kommer kommissionen att presentera ett sådant förslag
              till en ny vägledning för riskbedömningar. För regeringen är det
              centralt att miljö och hälsa är säkerställd i riskbedömningar
              av GMO och att riskbedömningar vilar på vetenskaplig grund och
              görs från fall till fall.
            </seg>
            <seg n="9642b567">
              På uppdrag av regeringen har Formas gjort en kunskapssammanställning
              avseende miljöeffekter av GMO. Naturvårdsverket kommer under hösten
              att redovisa ett uppdrag om naturvårdshänsyn vid miljöriskbedömning
              av GMO. Regeringen kommer därefter att ta ställning till om några
              ytterligare åtgärder behövs.
            </seg>
            <seg n="0537fcfb">
              För de nya reglerna som kommissionen har föreslagit avseende
              odling av GMO är det andra hänsyn än miljö och hälsa som föreslås
              ligga till grund för nationella begränsningar och förbud. Förslaget
              omfattar GMO som är godkända för odling inom EU och som därför
              har gått igenom en miljö- och hälsoriskbedömning. Begränsningarna
              ska göras på andra grunder än miljö och hälsa. Dessa grunder är
              inte specificerade i förslaget. Därmed måste kommissionen visa
              att förslaget är i överensstämmelse med reglerna för den inre
              marknaden och WTO:s regelverk.
            </seg>
            <seg n="5a3cd6c9">
              Kommissionens förslag kommer att behandlas vidare på miljöministermötet
              i december. Jag avser att presentera en svensk ståndpunkt som
              bland annat tar hänsyn till de remissvar som kommit till departementet.
            </seg>
          </u>
          <note type="speaker" n="9f309ce4">
            Anf. 26 JENS HOLM (V):
          </note>
          <u who="jens_holm_726eb1" xml:id="i-b4009d2918bed3cb-2" n="e536af01">
            <seg n="5a266506">
              Herr talman! Tack, Andreas Carlgren, för det svaret!
            </seg>
            <seg n="f8a7f639">
              Min fråga handlade alltså om GMO, genmodifierade växter och produkter,
              och hur Sverige förhåller sig till den tillståndsprövning som
              finns på EU-nivå. I ljuset av att det har kommit förslag från
              EU-kommissionen att enskilda medlemsländer lättare ska kunna säga
              nej till GMO eller införa zoner som är fria från genmodifierade
              produkter.
            </seg>
            <seg n="c153ba0d">
              Jag tycker i grunden att det är en riktig hållning. Det är bra
              att medlemsländer ska kunna säga nej till GMO. Som bekant finns
              det ett stort motstånd mot genmodifierade produkter. Det motståndet
              är starkt i synnerhet i Sverige. Jag delar det motståndet. Vi
              vet ju fortfarande ytterst lite om genmodifierade produkters långsiktiga
              konsekvenser för hälsan för oss människor, för djur och för miljön,
              för hela den biologiska mångfalden.
            </seg>
            <seg n="faa8bb9e">
              Genmodifierade produkter handlar också om att vi till stor del
              underkastar oss multinationella företags makt över vår livsmedelsproduktion.
              Det är ju de stora jättarna, exempelvis Monsanto, Syngenta och
              BASF, som driver på för att ta patent på genmodifierade produkter.
              De driver på för att de ska få igenom de produkterna på EU-nivå.
              De har fått igenom åtminstone två. En potatissort och en rissort
              har man fått godkännande för på EU-nivå. Det är bra att det inte
              har blivit fler, men det är illa nog att det har gått så långt.
            </seg>
            <seg n="f2cf68f4">
              Andreas Carlgren säger att han avser att återkomma med den svenska
              ståndpunkten. Men det som den svenska regeringen hittills har
              sagt om EU-kommissionens förslag är ju att man avvaktar, att man
              ser att det finns problem med kommissionens förslag gentemot den
              inre marknadens funktionssätt. Det preliminära svaret från Andreas
              Carlgren är att regeringen inte direkt tar strid för de enskilda
              länderna, för att man ska få stoppa GMO-produkter.
            </seg>
            <seg n="2d965709">
              Din kollega Eskil Erlandsson var ännu tydligare. Han sade i Sveriges
              radio den 27 augusti att man kan tolka det som negativism, tolka
              det som ett hot mot den inre marknaden. Det tycker jag var ett
              ganska tydligt svar från vår landsbygdsminister.
            </seg>
            <seg n="8476ccf6">
              Men det kanske är ganska logiskt egentligen. Man kan se på den
              svenska regeringens hållning i ministerrådet de gånger då genmodifierade
              produkter har varit uppe. Sverige har vid ett flertal tillfällen
              röstat för att man ska tvinga länder som har stopp för den genmodifierade
              majssorten MON 810 den kommer från Monsanto att införa den.
            </seg>
            <seg n="e59383db">
              Sverige har röstat för att man ska tvinga Österrike och Ungern,
              till exempel, att införa den genmodifierade majssorten, trots
              att de på nationell nivå i helt demokratisk ordning har fattat
              beslut om att de inte vill ha den.
            </seg>
            <seg n="686ac9af">
              Mina frågor till Andreas Carlgren är: Är det korrekt när din
              kollega Eskil Erlandsson säger att kommissionens förslag är ett
              hot mot den inre marknaden? Jag vill också fråga varför Sverige
              på EU-nivå röstar för att man ska tvinga länder, som Österrike
              och Ungern, att införa genmodifierade produkter, trots att de,
              i demokratisk ordning, har sagt nej till dem. Vad tycker Andreas
              Carlgren själv om GMO? Jag har ganska tydligt deklarerat vad jag
              tycker.
            </seg>
          </u>
          <note type="speaker" n="5d70f84b">
            Anf. 27 JONAS SJÖSTEDT (V):
          </note>
          <u who="jonas_sjostedt_818231" xml:id="i-b48bd8017ee118f6-2" n="3c12dc2d">
            <seg n="2265517f">
              Herr talman! Miljöministern! Vem vill ha de genmodifierade grödorna?
              Vem är det som vill ha och efterfrågar de livsmedel som man framställer
              med genmodifierade grödor?
            </seg>
            <seg n="cc4cf296">
              När man mäter vad konsumenterna tycker runt om i EU kommer det
              rungande: Nej, tack! Vi avstår hellre. Vi använder hellre andra
              typer av grödor än just de genmodifierade.
            </seg>
            <seg n="d3a57b1e">
              Det är i praktiken ett fåtal storbolag som driver på utvecklingen.
              När det gäller merparten av de genmodifierade grödor som odlas
              globalt handlar det om att de har blivit resistenta mot ett visst
              företags bekämpningsmedel. Man får då kontroll över både utsädet
              och bekämpningsmedlet när man odlar de här grödorna.
            </seg>
            <seg n="e6cc1d53">
              Tyvärr har Sverige en lång och tråkig tradition av att inte bejaka
              att EU:s medlemsländer har rätt att tacka nej till genmodifierade
              grödor. Den traditionen, ska man i ärlighetens namn säga, går
              även tillbaka till tidigare regeringar än den här regeringen.
              Jag tycker att Sverige har hamnat på fel sida i den här frågan.
            </seg>
            <seg n="79631dc2">
              Jag tycker att det är positivt när medlemsländer lyssnar på sina
              medborgare, när demokratin har sin gång, när man har rätt att
              tacka nej av försiktighetsskäl och att man inte är beredd att
              chansa när man vet att det finns fullgoda alternativ.
            </seg>
            <seg n="7d4b2c0a">
              Att vi nu har kommit till en punkt där även EU-kommissionen,
              trots att den brukar vara lyhörd för just de här storföretagens
              intressen, faktiskt har tvingats lyssna är någonting bra, som
              jag hoppas att Sverige kommer att bejaka.
            </seg>
            <seg n="555acc35">
              Sedan kan jag hålla med miljöministern när han säger att det
              finns en paradox i att man ska göra det här på andra grunder än
              miljö och hälsa. Det är just hänsyn till biodiversitet som kanske
              är det främsta argumentet, menar jag, för dem som är skeptiska,
              mer än folkhälsan, till GMO-tekniken.
            </seg>
            <seg n="7c53a8d8">
              Men det hela handlar i slutändan om vilken sorts EU vi ska ha.
              Dragkampen mellan miljö- och konsumenthänsyn på ena sidan och
              företagens rätt att obehindrat sälja sina varor på den andra sidan
              är en klassisk konflikt i Europeiska unionen, och den är i högsta
              grad levande.
            </seg>
            <seg n="4ffdfce0">
              I andra sammanhang, till exempel när man diskuterade EU:s fördrag,
              har även Centerpartiet, om jag inte missminner mig, hänvisat till
              det som i fördraget kallas miljögarantin det är något missvisande,
              får man säga som innebär en begränsad möjlighet att under vissa
              förutsättningar bibehålla strängare nationell lagstiftning på
              miljöområdet.
            </seg>
            <seg n="9c4ed605">
              Men själva miljögarantins grundprincip är att ett enskilt medlemsland
              ska kunna gå före. Vi har inte rätt att ha sämre miljölagar än
              andra EU-länder. Det tycker jag är bra. Så ska internationellt
              miljösamarbete se ut. Men vi har rätten att gå före och ställa
              hårdare krav.
            </seg>
            <seg n="a8406d64">
              När nu inte Sverige stöder att man inom EU inrättar ett system
              som ger medlemsländer rätt att tacka nej till genmodifierade grödor
              ställer sig Sverige emot denna grundprincip, att man ska ha rätten
              att gå före. Jag skulle därför vilja fråga ministern: Är det inte
              ändå ett sådant EU vi vill ha? Där är ingen sämre än de regler
              som finns, men man har rätt att vara bättre om man vill gå före
              och visa att det går att ha en bra politik för miljö och folkhälsa.
            </seg>
          </u>
          <note type="speaker" n="55056f23">
            Anf. 28 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-5" n="0dff5bb6">
            <seg n="366b0144">
              Herr talman! Det är en viktig fråga som Jens Holm har tagit upp,
              och det är en viktig debatt som både Jens Holm och Jonas Sjöstedt
              för.
            </seg>
            <seg n="8abbd0ba">
              Låt mig först konstatera att vi är överens om hur viktigt det
              är att få fram mer kunskap. Vi är också överens om att det måste
              bli en bättre prövningsprocess inom EU. Det är därför som jag
              säger: Ja, det är intressant att se på kommissionens nuvarande
              förslag vi ska komma tillbaka till det men det är ännu viktigare
              att kommissionen också levererar i fråga om det uppdrag som jag
              och andra miljöministrar gav till kommissionen i december 2008
              för att man verkligen skulle komma fram med kommissionens förslag
              till hur vägledningen för riskbedömningar ska se ut. Det är helt
              avgörande för trovärdigheten när det gäller GMO-frågorna.
            </seg>
            <seg n="5fb6a0d1">
              Bara för att sätta in det i ett sammanhang vill jag säga: Det
              är trots allt så att den här frågan inte bara handlar om vad vi
              själva tycker om GMO. Den handlar också om vad vi är bundna till
              av EU-regler men också de regler som gäller internationellt.
            </seg>
            <seg n="80b0dbc0">
              Bakgrunden till det vi nu diskuterar är trots allt att EU-länder
              ensidigt har vidtagit åtgärder som sedan har fått konsekvenser
              i handelsrelationer med omvärlden, som då berör hela EU. Tidigare
              har Kanada och Argentina varit inne i tvisteåtgärder med EU. Nu
              dras det tillbaka. Fortfarande återstår tvisteåtgärder från USA:s
              sida.
            </seg>
            <seg n="24631dc7">
              Det är inte så enkelt att vi bara sitter här och tycker, utan
              det handlar också om att skydda EU-medborgare och svenska medborgare
              från att råka ut för oönskade konsekvenser när andra länder vidtar
              handelsåtgärder mot oss.
            </seg>
            <seg n="5cb30bf0">
              Jag tycker att det är värdefullt att nu pröva kommissionens förslag
              vidare. Jag lägger märke till att förslaget betyder att man kan
              förbjuda användning av GMO inom eget område, det egna landet eller
              ett avgränsat område. Men då måste man använda andra skäl än miljö
              och hälsa. Det är där jag ställer mig frågan: Är det bra?
            </seg>
            <seg n="b8aa4359">
              Jag märker att flera tongivande EU-länder är helt emot kommissionens
              förslag. Är det då möjligt att få igenom det? Det är den fråga
              som jag ställer mig själv. Flera länder tycks också vara på gång
              med att, om förslaget blir verklighet, kräva kompensation i EU:s
              jordbrukspolitik. Och jag tänker: Det var väl inte det som var
              meningen.
            </seg>
            <seg n="97cf369a">
              Jag vill också säga att omröstningar om GMO egentligen inte handlar
              bara om huruvida vi gillar GMO eller inte det gäller de omröstningar
              som Jens Holm hänvisade till utan det handlar i stället om bedömningen
              av om man följer gemensamma EU-regler. Det är det som är hela
              kärnan i det här.
            </seg>
            <seg n="7104d547">
              Ska man kunna avvika från majoriteten i EU och vidta åtgärder
              på hemmaplan måste man i dag ha tillräckligt vetenskapligt stöd
              för det. Annars drabbas vi av motåtgärder från länder som till
              exempel USA, Argentina och Kanada. Det är det som det handlar
              om att undvika. Det handlar inte om något slags slavisk vilja
              att underkasta sig andras uppfattning. Vi måste agera klokt i
              ett sådant läge, och då måste de vetenskapliga kraven följas.
            </seg>
            <seg n="5f27190e">
              Jag tycker att bevisen inte är tillräckliga där. Och det är egentligen
              det som också Jens Holm säger, för han säger: Vi vet i dag inte
              tillräckligt.
            </seg>
            <seg n="6d48a231">
              Du kan inte påstå att det är bevisat att detta är farligt. Då
              faller en del av det avgörande testet när frågan diskuteras i
              EU. För det är precis detta, att man kan styrka risker, som är
              avgörande för detta.
            </seg>
          </u>
          <note type="speaker" n="c36e6667">
            Anf. 29 JENS HOLM (V):
          </note>
          <u who="jens_holm_726eb1" xml:id="i-b4009d2918bed3cb-3" n="e536af01">
            <seg n="9b83b58a">
              Herr talman! Tack, Andreas Carlgren, för dina svar! Jag skulle
              vilja börja med vad vi vet och inte vet om genmodifierade produkter.
              Det är precis som du säger. Jag vet inte heller allt eller jag
              vet väldigt lite, ska jag erkänna om de långsiktiga konsekvenserna.
              Men det är därför det finns någonting som heter försiktighetsprincipen,
              som är fastslagen i Riodeklarationen från 1992, formulerad i Cartagenaprotokollet,
              som Sverige och 140 andra länder har skrivit under.
            </seg>
            <seg n="a24dc1a8">
              Just med hänvisning till försiktighetsprincipen kan man säga:
              Nej, vi vet inte riktigt vad det innebär att man har förändrat
              genuppsättningen i den här majssorten. Vi vet inte hur det kommer
              att påverka andra grödor i omgivningen. Vi vet inte hur det kommer
              att påverka de djur som äter av den här majsen, till exempel.
              Därför avvaktar vi. Vi vill inte ha det här.
            </seg>
            <seg n="da4a97af">
              Man kan också hänvisa till det faktum att man blir underkastad
              de multinationella företagens makt väldigt mycket, eftersom det
              är de som har patenterat och har kontroll över hela produktionskedjan
              när det gäller de här produkterna.
            </seg>
            <seg n="f151442c">
              Det tycker jag är en ganska sund hållning. Jag tycker att det
              är bra att vara försiktig, i synnerhet när det gäller saker som
              rör livsmedel det som vi äter.
            </seg>
            <seg n="29d6685e">
              Det finns exempel på spanska ekoproducenter som nu får lägga
              ned sin majsproduktion, eftersom den blir kontaminerad av genmodifierade
              sorter som tränger sig in på deras fält. De är inte certifierade
              som ekobönder längre. Jag fick för några veckor sedan besked om
              att kanadensiska ekorapsodlare nu lägger av, för deras fält blir
              också kontaminerade av genmodifierad raps. Det är inte där vi
              vill hamna, och det är just därför jag tycker att det är bra om
              enskilda länder kan få införa förbud eller åtminstone GMO-fria
              zoner om de önskar.
            </seg>
            <seg n="d140a0a8">
              Jag håller med Andreas Carlgren om att det hade varit ännu bättre
              om kommissionens förslag hade handlat om att man får hänvisa just
              till miljö och folkhälsa. Nu får man i stället hänvisa till kanske
              specifika förhållanden i just den regionen, traditionen och lite
              luddiga saker. Men det här är väl ett skäl för miljöministern
              att driva på kommissionens förslag så att det blir bättre så att
              man just kan ta strid för miljön och folkhälsan.
            </seg>
            <seg n="cc88e66f">
              Det är faktiskt lite det som hela min fråga kommer tillbaka till.
              Jag blev nämligen så besviken när jag hörde landsbygdsminister
              Eskil Erlandsson prata om att det här var ett hot mot den inre
              marknaden. Även när man läser regeringens ståndpunkt, Andreas
              Carlgren, det vill säga det ni har skrivit hittills, så pratar
              ni väldigt mycket om att det här är ett problem för handeln, för
              marknaden. Om du skulle säga att nej, jag gillar inte kommissionens
              förslag, för det går inte tillräckligt långt när det gäller att
              försvara miljö och folkhälsa, då skulle jag kanske till och med
              vara med dig lite grann, för jag tycker inte heller att kommissionens
              förslag är tillräckligt bra. Men jag tycker nog att tanken, initiativet,
              det första steget är rätt.
            </seg>
            <seg n="b2b5ee23">
              Sist vill jag ta upp de omröstningar där Sverige har röstat för
              att vissa länder ska tvingas införa genmodifierade produkter trots
              att de i demokratisk ordning har beslutat att de inte vill ha
              det.
            </seg>
            <seg n="e259a501">
              Omröstningarna har gett röstsiffrorna 4 mot totalt 25 medlemsländer
              och 4 mot totalt 27 medlemsländer. Sverige har alltså tillhört
              en minoritet på 4 länder som har röstat för att man ska tvinga
              Österrike och Ungern att införa det här. Majoriteten i ministerrådet
              har haft en förnuftig hållning, tycker jag.
            </seg>
          </u>
          <note type="speaker" n="c7072d5a">
            Anf. 30 JONAS SJÖSTEDT (V):
          </note>
          <u who="jonas_sjostedt_818231" xml:id="i-b48bd8017ee118f6-3" n="3c12dc2d">
            <seg n="138e1b2f">
              Herr talman! Tack, miljöministern! Det finns ett argument som
              ständigt återkommer i den här debatten, och det är risken för
              tvist i Världshandelsorganisationen och till och med att man får
              utslag av deras paneler som går emot oss i det här fallet.
            </seg>
            <seg n="cb62ffe6">
              Men ibland kan det vara rätt att ta en tvist i en principiellt
              viktig fråga, även om man, som det heter, ska välja sina strider.
              Att ta en tvist med USA i det här fallet tycker jag är rimligt
              så att man klarar ut det här. Det handlar i grunden om att hävda
              det som Jens Holm tog upp, det vill säga försiktighetsprincipen,
              som är en av miljöpolitikens grundstommar och att hävda vår rätt
              att inte göra det som vi inte kan överblicka konsekvenserna av.
            </seg>
            <seg n="d6124e50">
              Miljöministern sade, om jag citerar honom rätt, att det är värt
              att pröva kommissionens förslag vidare. Det tycker jag är ett
              väldigt positivt uttalande. Jag tolkar det som att regeringen
              är försiktigt positiv till denna möjlighet för medlemsländer att
              gå före på det här området. Jag tycker att det vore en välkommen
              omprövning av Sveriges traditionella hållning i frågan.
            </seg>
            <seg n="b66cea23">
              Jag skulle gärna se att man, precis som miljöministern antyder,
              utökar möjligheten till undantag till att också omfatta miljö
              och folkhälsa, för det är den enda rimliga formuleringen av de
              egentliga bevekelsegrunderna för att införa begränsningar för
              odling av genmodifierade organismer. Om miljöministern tar detta
              vidare till miljöministerrådet på det sättet tror jag till och
              med att jag kan utlova mitt och Jens Holms entusiastiska stöd
              för den saken.
            </seg>
          </u>
          <note type="speaker" n="078b6887">
            Anf. 31 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-6" n="0dff5bb6">
            <seg n="4e9efb18">
              Herr talman! Först vill jag konstatera att vi är överens om att
              själva utgångspunkten för diskussionen är att vi måste säkra miljö
              och hälsa när det gäller odling, användning och försäljning av
              GMO-produkter. Frågan gäller alltså inte om vi ska säkra miljö
              och hälsa utan hur vi ska säkra miljö och hälsa.
            </seg>
            <seg n="e78e0b86">
              Vägen har hittills varit att för att upprätthålla de åtaganden
              EU har gjort med omvärlden för att undvika handelstvister med
              andra länder som därmed skulle kunna drabba konsumenter negativt
              på andra sätt så ska vi ha en prövningsform eller en prövning
              av GMO-grödorna som säkrar just miljö och hälsa.
            </seg>
            <seg n="87bf26cd">
              Där säger jag att många frågor har ställts om och mycket kritik
              har riktats mot den processen hittills. Jag vill ha en ordentlig
              genomlysning, och det är därför jag vill att kommissionen ska
              komma med förslag. Jag tänker också pröva den delen mycket noga,
              för jag vill i grunden ha en bättre ordning än i dag.
            </seg>
            <seg n="e8db2812">
              Den andra delen är att i kommissionens nuvarande förslag tänker
              jag verkligen se till, som jag säger, att vi prövar både möjligheter
              och problem med det förslaget. Det betyder att vi går in och gör
              den prövningen med en öppen hållning. Jag uppfattar det som Eskil
              Erlandsson har sagt helt enkelt som ett sätt att säga att vi vill
              vara säkra på att inte den inre marknaden eller våra åtaganden
              gentemot omvärlden blir krossade genom det här förslaget. Det
              hävdar en del av juristerna i medlemsstaterna medan kommissionen
              samtidigt har skrynklat sina främsta experthjärnor för att verkligen
              försöka hitta en form som skulle stå i överensstämmelse med både
              inre marknad och yttre omvärldsåtaganden.
            </seg>
            <seg n="e3d3d5c1">
              Låt oss följa detta. Låt oss göra den prövningen, men låt oss
              vara noga!
            </seg>
            <seg n="f9e9ce74">
              Till sist vill jag säga två principiella saker. Den ena är att
              det är ju inte så att vi bara upprätthåller den marknaden på grund
              av något slags enkel marknadsprincip. Jag har uppfattningen att
              marknaden är enormt viktig för att kunna åstadkomma förändringar.
              Den gör det väldigt snabbt, men marknaden har ju i sig inte någon
              vetenskaplig eller moralisk kompass.
            </seg>
            <seg n="457743dd">
              Därför ska den vara tjänare och inte herre, men i det här fallet
              handlar det om att en inre marknad som fungerar väl också hjälper
              oss att upprätthålla miljökrav. Vi tvingar nämligen andra länder
              som skulle kunna vilja ha lägre miljökrav att uppfylla de normer
              som det ställs krav på inom EU, och därför är det i grunden gott
              för miljön att värna en inre marknad.
            </seg>
            <seg n="8cd888e7">
              Den andra frågan gäller om de fall där Sverige har röstat emot
              det som Jens Holm kallar en folkmajoritet som hade velat stoppa
              de här grödorna är odemokratiska. Men vad omröstningen har handlat
              om var inte om man gillade eller ogillade GMO, vilket var min
              poäng, utan det är en omröstning om huruvida man har följt reglerna.
            </seg>
            <seg n="f065ed5b">
              Det blir min motfråga: Anser Jens Holm att det är demokratiskt
              att bara för att en majoritet säger att det är rätt att bryta
              mot reglerna så ska de inte följas? Det får en rad konsekvenser
              också för hur man ser till exempel på minoriteters rätt att skydda
              sig mot lagar.
            </seg>
            <seg n="0cc2b87b">
              Poängen är just att man inte med en majoritet kan upphäva regler
              som gäller. Jag kan hålla med om att det i grunden är en rätt
              underlig ordning att i ett omröstningsförfarande kontrollera och
              värdera om reglerna följs. Det är dock regelverket, och då får
              jag medverka i det. Men det är hela tiden omröstningar som inte
              säger om jag gillar eller ogillar GMO.
            </seg>
            <seg n="9569795d">
              När det gäller den sista frågan som Jens Holm ställde till mig
              är svaret att jag som konsument inte väljer GMO-produkter, men
              det är ju tyvärr helt ointressant för hur jag ska agera som miljöminister.
              Där ska jag nämligen se till att upprätthålla större miljövärden
              än så, och det är det jag försöker göra.
            </seg>
          </u>
          <note type="speaker" n="6a8a2133">
            Anf. 32 JENS HOLM (V):
          </note>
          <u who="jens_holm_726eb1" xml:id="i-b4009d2918bed3cb-4" n="e536af01">
            <seg n="2e09e3ee">
              Herr talman! Tack för svaren, miljöministern! Vad gäller den
              inre marknaden är det är miljö och folkhälsa på den ena sidan
              och marknaden på den andra sidan. Det går inte alltid att säga
              att det finns helt glasklara regler för vad det är som gäller.
              Ibland måste man säga att vi tycker att miljön är viktigare. Vi
              tycker med hänvisning till Cartagenaprotokollet och försiktighetsprincipen
              att det är rimligt och rätt att enskilda länder inte vill införa
              en genmodifierad majssort från Monsanto.
            </seg>
            <seg n="a5ef5821">
              Såvitt jag vet var det i den senaste omröstningen, där man röstade
              om Ungern och Österrike, 23 som röstade emot att man skulle tvinga
              Österrike och Ungern att införa Monsantos genmodifierade majssort
              eller avstod från att rösta. Andreas Carlgren och tre andra länder
              röstade för att ni skulle tvinga dem. Uppenbarligen gjorde alltså
              övriga 23 en annan bedömning än vad ni gjorde i alla fall.
            </seg>
            <seg n="b061f668">
              Jag tycker absolut att man ska följa regler, men försiktighetsprincipen
              är ju en annan regel som vi ska förhålla oss till.
            </seg>
            <seg n="5ec9c620">
              Andreas Carlgren, du säger att marknaden ska vara vår tjänare,
              inte vår herre. Det kan jag skriva under på. Men om det ska fungera
              i praktiken måste det finnas tydliga regler; det måste vara glasklart
              vad som gäller. Det kan därför vara helt rätt att säga att man
              här tycker att miljön och folkhälsan är viktigare än marknadskrafterna
              och då får det vara så.
            </seg>
          </u>
          <note type="speaker" n="39bd8596">
            Anf. 33 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-6517d8e988977c02-0" n="0dff5bb6" next="i-76fb77dee3b05b13-0">
            <seg n="272cb17d">
              Herr talman! Jag sätter värde på en intressant debatt om en viktig
              fråga. Jag ser fram emot fortsatta debatter. Jag står självklart
              bakom försiktighetsprincipen. Jag står självklart också bakom
              att man ska ta vara på alla de möjligheter regelverket ger att
              hela tiden slå vakt om miljö och hälsa. Det är precis detta jag
              försöker göra. Därför tror jag att vi kommer att ha fortsatta
              intressanta debatter om detta.
            </seg>
            <seg n="81e07916">
              Vi kommer också att ha en viktig process inom EU vad gäller det
              förslag kommissionen har lagt fram, och jag sätter värde på de
              positiva tongångarna från Vänsterpartiets sida. Samtidigt kommer
              det att vara viktigt att kräva ytterligare förslag från kommissionen.
              Det är först då man på allvar kan bedöma helheten när det gäller
              hur GMO-frågan ska hanteras inom EU och därmed få fram bättre
              regler och bättre sätt att agera, inte bara i Sverige utan i EU
              som helhet. Detta kommer att få en global betydelse eftersom det
              är en del av de största marknaderna i världen.
            </seg>
            <seg n="f2fed895">
              Det här ska ske med mycket bestämda EU-steg. Då kan vi också
              göra skillnad för många fler människor. Det är det jag vill åstadkomma.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="03543afa">
            Ajournering
          </note>
          <note n="51206914">
            Kammaren beslutade kl. 13.51 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="andreas_carlgren_miljoministe" xml:id="i-76fb77dee3b05b13-0" n="0dff5bb6" prev="i-6517d8e988977c02-0">
            <seg n="399ec7a2">
              Återupptagna förhandlingar
            </seg>
            <seg n="85041d43">
              Jag hälsar statsråden välkomna. Socialminister Göran Hägglund
              besvarar såväl allmänpolitiska frågor som frågor inom sitt ansvarsområde.
            </seg>
            <seg n="e9bcfea4">
              Tillgänglighet till vård
            </seg>
          </u>
          <note n="7e459571">
            Förhandlingarna återupptogs kl. 14.00.
          </note>
          <note n="39c23a05">
            6 § Frågestund
          </note>
          <note n="5243b06c">
            Anf. 34 ANDRE VICE TALMANNEN:
          </note>
          <note type="speaker" n="385334e2">
            Anf. 35 LENA HALLENGREN (S):
          </note>
          <u who="lena_hallengren_7a31c9" xml:id="i-89da61631aa852ce-0" n="e4d8c29e">
            <seg n="07109f11">
              Herr talman! Att man själv eller en nära anhörig ska bli sjuk
              är väl det man ständigt fasar allra mest för. För mig som socialdemokrat
              är det helt otänkbart att betalningsförmåga eller vassa armbågar
              då skulle avgöra eller spela roll för om man får vård. Vi ska
              sträva efter en vård som är jämlik och tillgänglig.
            </seg>
            <seg n="6d28f2a6">
              Om man har detta mål måste man applådera alla försök som görs
              att minska köer. Det gör jag oavsett om det är Göran Hägglund
              eller jag som kommer på dem. I rättvisans namn ska man väl också
              kalla misslyckanden för misslyckanden oavsett vem som kommer på
              dem.
            </seg>
            <seg n="c011326b">
              Jag tror att vi är ense om att ett mått på bristande tillgänglighet
              är köer. Jag förutsätter att samtliga landsting har minskandet
              av köer högt på sin dagordning.
            </seg>
            <seg n="59846850">
              2008 beslutade regeringen sig för en kömiljard till dem som fixade
              köerna. Det är en bra ambition. Det låter lovvärt, och det ger
              en hint om att man faktiskt vill minska köerna. Men det ger också
              en hint om att man tror att det är en quick fix.
            </seg>
            <seg n="f3bd60bc">
              Nu har vi fått svart på vitt att det inte blev några minskade
              köer. Om vi jämför med 2008 efter sjuksköterskestrejken har egentligen
              ingenting hänt.
            </seg>
            <seg n="cd68bfea">
              Jag vill fråga Göran Hägglund om han har tagit del av SKL-statistiken
              och om han har några nya planer för hur vi ska ta oss an den här
              gemensamma utmaningen.
            </seg>
          </u>
          <note type="speaker" n="a091bee5">
            Anf. 36 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-0" n="1f776220">
            <seg n="bbf6251b">
              Herr talman! Glädjande nog finns det en bred samstämmighet i
              kammaren om principerna för vården de grundläggande principerna
              som handlar om att vi finansierar vården gemensamt och att vård
              ges efter behov.
            </seg>
            <seg n="95e28e04">
              Generellt sett har vi en hög kvalitet på vården i Sverige. Men
              det finns vissa brister. En av bristerna i det svenska hälso-
              och sjukvårdssystemet handlar just om tillgängligheten, det vill
              säga att människor alltför ofta tvingas vänta alltför länge på
              den vård som de är berättigade till.
            </seg>
            <seg n="5428a301">
              Under 2000-talet har tidigare regeringar satsat i storleksordningen
              45 miljarder kronor på att öka tillgängligheten utan resultat.
              Vi har infört den så kallade kömiljarden, som har förändrat situationen
              ganska snabbt och med stora resultat. Men det finns mycket ytterligare
              att göra innan vi kan säga att vi är nöjda. Jag ska komma tillbaka
              i mitt nästa svar och precisera ytterligare något på detta område.
            </seg>
          </u>
          <note type="speaker" n="12d9fab8">
            Anf. 37 LENA HALLENGREN (S):
          </note>
          <u who="lena_hallengren_7a31c9" xml:id="i-89da61631aa852ce-1" n="e4d8c29e">
            <seg n="5c524eec">
              Herr talman! Det ser jag fram emot eftersom SKL:s siffror knappast
              visar på någon framgång, utan tvärtom. Det har skapats frivilliga
              köer vid sidan om, och det har inte hänt någonting om man jämför
              med läget några år tillbaka.
            </seg>
            <seg n="b69f05bf">
              Göran Hägglund nickade instämmande när jag inledningsvis beskrev
              den socialdemokratiska visionen om en jämlik och tillgänglig vård
              för alla. Motsatsen för mig heter privata försäkringslösningar,
              där den som har råd och är tillräckligt frisk ges möjlighet att
              försäkra sig. Den som redan är sjuk, har en sjukdomshistoria eller
              en sjukdom i släkten får betala dyrt om man nu över huvud taget
              kan försäkra sig och sitt barn.
            </seg>
            <seg n="3eca28d9">
              Jag undrar hur Göran Hägglund ser på de försäkringslösningar
              som nu under borgerligt styre växer fram. Privata barnsjukhus
              erbjuder vård endast till barn vars föräldrar givits möjlighet
              och haft råd att teckna en privat försäkring.
            </seg>
            <seg n="fe832edc">
              Jag hoppas att statsrådet tar sig tid att svara på den sista
              frågan.
            </seg>
          </u>
          <note type="speaker" n="c413986a">
            Anf. 38 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-1" n="1f776220">
            <seg n="24509a4b">
              Herr talman! Jag har tidigare inte hört något parti här i kammaren
              som vill förbjuda privata försäkringslösningar. Jag tror inte
              heller att Socialdemokraterna vill det nu. De är tillåtna.
            </seg>
            <seg n="ff9ffeb9">
              Men min uppgift som förvaltare på den statliga nivån av sjukvårdsfrågorna
              är att undanröja skälen till att betala för vården en gång till.
              Vi finansierar vården gemensamt, som vi sade tidigare. Det ska
              vi fortsätta att göra. Tillgänglighetsarbetet är nyckeln i sammanhanget
              för att människor inte ska känna sig tvingade att köpa extra försäkringar.
            </seg>
            <seg n="ec063f3f">
              Kömiljarden har gett tydliga resultat på köerna. Om man jämför
              situationen nu med 2006 ser man kraftiga förbättringar. Det som
              Lena Hallengren säger om köer vid sidan om, som hon uttrycker
              det, och som har kallats för patientvald väntan ingår nu i underlaget.
              Det är bland annat det som har förändrat statistiken i förhållande
              till hur det såg ut förra året.
            </seg>
            <seg n="06017fc2">
              Vi kommer återigen att diskutera med Sveriges Kommuner och Landsting
              för att hitta ytterligare skärpningar av kömiljarden. De som åstadkommer
              verkliga förbättringar för patienterna är också de som ska få
              del av ersättningen, herr talman.
            </seg>
            <seg n="8af96357">
              Sjukförsäkringen
            </seg>
          </u>
          <note type="speaker" n="d479a718">
            Anf. 39 GUNVOR G ERICSON (MP):
          </note>
          <u who="unknown" xml:id="i-3f449fa4b730d3b0-0" n="7590cfed">
            <seg n="6dd7a012">
              Herr talman! Min fråga går till Ulf Kristersson. De senaste veckorna
              har det visats upp en ändrad attityd angående sjukförsäkringen
              från flera av regeringspartierna. Även ministern själv har sagt
              sig vara beredd att lyssna för att kunna göra förändringar i det
              system och det regelverk som beslutades om 2008.
            </seg>
            <seg n="f87f9677">
              Många människor hamnar fortfarande i kläm i systemet. Om man
              har varit sjuk länge men kommer tillbaka igen krävs det att man
              jobbar minst tre månader för att ha rätt till ersättning. Men
              om man bryter benet efter två månader ska man då inte ha rätt
              till ersättning även om det kanske bara handlar om sex veckors
              rehabilitering och sjukskrivning? Det är likadant om man har studerat
              och blir allvarligt sjuk innan man har hunnit få ett jobb efter
              avslutade studier.
            </seg>
            <seg n="21a687ab">
              Miljöpartiet är berett att göra justeringar. Är ministern beredd
              att skyndsamt rätta till bristerna i systemet? Och vilken tidplan
              ser ministern för jobbet?
            </seg>
          </u>
          <note type="speaker" n="e52d9eb1">
            Anf. 40 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-7" n="f30bebaf">
            <seg n="e9668404">
              Herr talman! Jag har den senaste månaden försökt understryka
              vårt förhållningssätt i frågan. Vi har gjort en historiskt nödvändig
              reform på sjukförsäkringsområdet, men det krävs också både ödmjukhet,
              noggrannhet och bestämdhet när man gör stora sociala reformer.
            </seg>
            <seg n="9cd6f924">
              Vi ser goda resultat i huvudsak, och vi ser flera problematiska
              områden. Under en månads tid har jag arbetat med detta, och tycker
              inte att jag i dagsläget kan säga exakt vilka justeringar i regelverket
              man bör göra för att förbättra utan att riskera de goda resultaten
              i själva grundreformen. Jag känner mig inte heller helt säker
              på exakt när vi kommer att vara klara med detta. Jag tänkte ta
              några månader på mig för arbetet.
            </seg>
            <seg n="7f5c8b6c">
              Jag noterar också ett tonläge som jag tycker är viktigt; det
              är många nu som ställer upp på grunden men vill se förbättringar.
            </seg>
          </u>
          <note type="speaker" n="0ab3e7cb">
            Anf. 41 GUNVOR G ERICSON (MP):
          </note>
          <u who="unknown" xml:id="i-3f449fa4b730d3b0-1" n="7590cfed">
            <seg n="4a7937c0">
              Herr talman! Jag tackar för svaret. Man kan också notera att
              det finns många problem med den så kallade 180-dagarsregeln eftersom
              arbetsmarknaden inte välkomnar människor som inte har full arbetsförmåga.
            </seg>
            <seg n="a2007261">
              Jag tror att det behöver göras förändringar, och jag skulle välkomna
              en debatt om vad man menar med arbetsförmåga. Vi borde helt enkelt
              göra en omprövning av hur man ser på arbetsförmågebegreppet.
            </seg>
            <seg n="2d60ddff">
              Om man har en sjukdom som gör att man säkerligen inte kan komma
              tillbaka till sitt arbete kanske det hela ska inledas från dag
              ett, och inte väntas med i sex månader. Men det är väl inte meningen
              att de individer som har lagt ned tid på en lång utbildning, där
              också staten har investerat i en högskoleutbildning, direkt bara
              ska kunna söka till en helt annan arbetsmarknad därför att de
              kanske skulle kunna jobba heltid inom en bransch där. De skulle
              i stället kunna bidra till exempel på 75 procent inom det yrke
              de har utbildat sig till.
            </seg>
            <seg n="62088827">
              Hur ser ministern på detta?
            </seg>
          </u>
          <note type="speaker" n="ad681faf">
            Anf. 42 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-8" n="f30bebaf">
            <seg n="5ef40554">
              Herr talman! Jag tror att det finns skäl att medverka till att
              utveckla arbetsmarknaden också för människor som har problem på
              den traditionella arbetsmarknaden. De har arbetsförmåga och kan
              göra insatser men de kan inte ge 100 procent av sig själva 100
              procent av tiden. Det tror jag är en viktig frågeställning som
              politiken delvis äger, men som också handlar om många andra saker.
              Jag tycker att vi ser intressanta tecken i tiden på ett nytt intresse
              av att se till att människor kan medverka efter förmåga. Det är
              viktigt.
            </seg>
            <seg n="e3f93d3b">
              Det andra är att tidsgränserna är avgörande. De är helt avgörande
              för att få reformen att fungera. Utan tidsgränser tror jag att
              vi är tillbaka i en vänta-och-se-mentalitet som har varit en av
              de dåliga egenskaperna i svensk socialpolitik. Men tidsgränserna
              kräver naturligtvis också att man har vettiga svar på vad som
              händer på den andra sidan tidsgränserna. De problematiska avvägningar
              som görs måste också få bra svar i varje enskilt fall. Där är
              jag fortsatt övertygad om att tidsgränserna är viktiga. Vi ställer
              i dag frågor som vi inte ställde oss tidigare. Nu väntar vi svar
              på några av dessa frågor.
            </seg>
          </u>
          <note n="d0730ff5">
            Förändring av sjukförsäkringen
          </note>
          <note type="speaker" n="2eb12065">
            Anf. 43 SOLVEIG ZANDER (C):
          </note>
          <u who="solveig_zander_210e69" xml:id="i-4917664d033a8a37-0" n="5d5779ce">
            <seg n="980bab59">
              Herr talman! Också jag tänkte ställa min fråga till socialförsäkringsministern
              om i princip samma sak. För mig och Centerpartiet är det viktigt
              att man ändrar och rättar till sjukförsäkringssystemet snabbt.
              Det är så många människor som kommer i kläm, och det är inte rättvist.
            </seg>
            <seg n="c8134b95">
              Om nu Försäkringskassans handläggare har problem med hanteringen
              och tolkningen av lagen måste man rätta till det.
            </seg>
            <seg n="fc66f1e8">
              Vi centerpartister tycker att det är orättvist att sjuka människor
              kommer i kläm av denna anledning.
            </seg>
            <seg n="89798728">
              Om tolkningen av arbetsförmågebegreppet är olika hos Försäkringskassan
              och Arbetsförmedlingen måste man rätta till det också.
            </seg>
            <seg n="6884b506">
              Min fråga till ministern är nästan densamma som Gunvor G Ericsons:
              När tänker ministern komma med förbättringsförslagen?
            </seg>
          </u>
          <note type="speaker" n="c3a10ca1">
            Anf. 44 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-9" n="f30bebaf">
            <seg n="e36489f4">
              Herr talman! Jag tänkte inte pigga upp stämningen genom att ge
              ett helt annat svar på denna fråga än på den förra frågan. Jag
              har i grund och botten samma svar på i grund och botten samma
              fråga.
            </seg>
            <seg n="26c71afd">
              Jag tar det på stort allvar att vi har gjort en reform som ska
              vårdas, och jag tänker inte medverka till en återgång till det
              gamla. Men jag tar också de frågor som ställs om exakt vilka konsekvenser
              detta har fått på allvar. Det tar mig mer än en månad att känna
              mig övertygad om exakt vad vi ska göra. Därför tänker jag i dagsläget
              inte lägga ut en tidtabell för detta arbete. Men jag kan intyga
              att detta görs med betydande skyndsamhet och betydande noggrannhet.
              Att det blir rätt är viktigare än att det går fort.
            </seg>
          </u>
          <note type="speaker" n="750fd896">
            Anf. 45 SOLVEIG ZANDER (C):
          </note>
          <u who="solveig_zander_210e69" xml:id="i-4917664d033a8a37-1" n="5d5779ce">
            <seg n="1011e45a">
              Herr talman! Om jag har förstått ministern rätt är det alltså
              någonting på gång. Då är det bra om ministern ändå kan säga att
              det är det. Jag undrar om ministern möjligen också skulle kunna
              säga att det är efter årsskiftet som man skulle kunna komma med
              förslag. Om detta besked inte ges kommer oron att öka ännu mer.
              Det blir oro när någon blir omförsäkrad och överförd till Arbetsförmedlingen.
              Det är inte meningen för detta är den bästa reformen som vi beslutade
              om under den förra mandatperioden. Det tycker både jag och Centerpartiet.
              Men vi ska rätta till bristerna, och vi behöver ha besked om att
              detta sker skyndsamt.
            </seg>
          </u>
          <note type="speaker" n="c5834847">
            Anf. 46 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-10" n="f30bebaf">
            <seg n="e1c888e2">
              Herr talman! Jag tror att regeringsförklaringens exakta formulering
              är: i närtid. Jag delar helt Solveig Zanders uppfattning om att
              detta är viktigt och att det ska ske skyndsamt. Jag kan garantera
              att det pågår ett interdepartementalt arbete, som det heter på
              vackert språk, med stor intensitet i denna fråga. Jag kan bara
              bekräfta att detta kommer att ske efter årsskiftet och före nästkommande
              årsskifte.
            </seg>
            <seg n="1dcc06e2">
              Sjukvård för personer utan uppehållstillstånd
            </seg>
          </u>
          <note type="speaker" n="72985b34">
            Anf. 47 WILLIAM PETZÄLL (SD):
          </note>
          <u who="unknown" xml:id="i-3a8b9d489da04da7-11" n="7590cfed">
            <seg n="c8736600">
              Herr talman! Min fråga riktar sig till integrationsminister Erik
              Ullenhag och gäller hans ambition att införa skattesubventionerad
              sjukvård för illegala invandrare.
            </seg>
            <seg n="f239e79f">
              Jag vill börja med att förtydliga att vi Sverigedemokrater också
              tycker att illegala invandrare ska ha rätt till akutsjukvård men
              att de givetvis ska betala fullpris för den.
            </seg>
            <seg n="251c7f3f">
              Att kalla illegala invandrare för gömda flyktingar är en ren
              och skär lögn eftersom flyktingar alltid får uppehållstillstånd.
              Det rör sig således om människor som trots världens kanske mest
              liberala asyllagar inte bedöms ha skäl nog att stanna i landet.
              Dessa människor som bryter mot svensk lag och som undanhåller
              sig från polis vill du, Erik Ullenhag, privilegiera genom att
              ge dem skattesubventionerad sjukvård och sedan skicka notan till
              Sveriges skattebetalare, samtidigt som våra äldre som har bidragit
              till din och min välfärd ska få betala fullpris för sin egen sjukvård.
              Jag kan bara finna ett enda ord för detta förslag, och det är
              att det är skamligt.
            </seg>
            <seg n="e36ca745">
              Min fråga är: Vilka kostnader och vilken belastning på svensk
              sjukvård räknar du med att ditt förslag kommer att innebära för
              sjukvården och för Sveriges skattebetalare?
            </seg>
          </u>
          <note type="speaker" n="0638b6d6">
            Anf. 48 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-2" n="1f776220">
            <seg n="e9ee2399">
              Herr talman! Det är mycket riktigt så att detta är en fråga som
              bereds på Socialdepartementet, och därför är det jag som svarar.
            </seg>
            <seg n="e9b21b27">
              Den fråga som tas upp är betydelsefull. Det finns människor i
              vårt land som är asylsökande, som är papperslösa eller som är
              gömda. Regeringen har bestämt sig för att genomföra en utredning
              som ska klargöra vilka rättigheter som dessa personer har när
              det gäller att få vård.
            </seg>
            <seg n="be3215ea">
              Det är i dag så att väldigt många svåra avgöranden lämnas över
              till sjukvårdspersonal som möter personer som kommer under svåra
              omständigheter, och sjukvårdspersonal behöver ha klara regler
              som vilar på sunda och etiska principer för sitt arbete.
            </seg>
            <seg n="2d166b0f">
              Situationen är också sådan att skillnaderna mellan olika landsting
              är tydliga. En del landsting har beslutat om kloka regelverk.
              Andra landsting har lämnat över till personalen att fatta dessa
              beslut.
            </seg>
            <seg n="640b34fe">
              Regeringen avser att återkomma med ett förslag som säkerställer
              att fler personer får trygg och god vård som värnar deras hälsa.
            </seg>
          </u>
          <note type="speaker" n="6add26c6">
            Anf. 49 WILLIAM PETZÄLL (SD):
          </note>
          <u who="unknown" xml:id="i-3a8b9d489da04da7-12" n="7590cfed">
            <seg n="872dbaaf">
              Herr talman! Men ser inte Göran Hägglund ändå ett moraliskt dilemma
              i att människor som faktiskt bryter mot lagar som har fattats
              av partierna gemensamt i denna kammare ändå på något sätt ska
              privilegieras med skattesubventionerad och kanske till och med
              gratis sjukvård? I Region Skåne har man också infört gratis tandvård.
              Detta handlar om människor som har fått sina ärenden prövade och
              som inte har ansetts ha skäl nog att stanna i landet.
            </seg>
            <seg n="de53f1e4">
              Nu vill ni det finns i alla fall en uttalad ambition från flera
              tunga personer inom Alliansen genomföra detta och sedan återigen,
              i sedvanlig ordning, skicka notan till Sveriges skattebetalare.
              Jag får inte detta att gå ihop. Ni uppmanar personer att bryta
              mot de lagar som ni själva har varit med och fattat i denna kammare.
              Jag tycker att det är så oerhört paradoxalt. Ser du inte ett moraliskt
              dilemma i detta?
            </seg>
          </u>
          <note type="speaker" n="3e23c6c2">
            Anf. 50 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-3" n="1f776220">
            <seg n="29dff6dd">
              Herr talman! Det är sällan som politiska beslut är svarta eller
              vita eller alldeles enkla, utan det måste göras avvägningar mellan
              motstridiga intressen.
            </seg>
            <seg n="5d78c8c7">
              Här kan det i vissa fall handla om en situation där man har fått
              ett utvisningsbeslut. Där anser vi alla rimligen att människor
              som har fått ett sådant beslut ska följa det regelverk som finns.
              Men vi har också situationen att det finns personer i vårt land
              som inte har sina papper i ordning och som drabbas av sjukdom.
              Frågan är då: Vad ska sjukvården göra? Ska man med armarna i kors
              låta människor dö, eller känner vi att vi har ett ansvar för våra
              medmänniskor oavsett om de har papperen i ordning eller inte?
              Regeringen har bestämt sig för att tillsätta en utredning för
              att klara ut ett sjyst regelverk på detta område. Det handlar
              inte om om vi ska säkerställa rätten för vissa personer att få
              vård, utan det handlar om hur det ska ske. Jag tror inte att detta
              är en kostnadsfråga. I många fall kommer detta att kunna innebära
              besparingar eftersom människor får vård i tid i stället för när
              de absolut måste och läget är riktigt akut.
            </seg>
            <seg n="1e25c1a1">
              Tidsgränsen i sjukförsäkringen
            </seg>
          </u>
          <note type="speaker" n="f7c8f70b">
            Anf. 51 WIWI-ANNE JOHANSSON (V):
          </note>
          <u who="wiwi-anne_johansson_04830b" xml:id="i-88f20efa59504543-0" n="5c8d9261">
            <seg n="f39c3780">
              Herr talman! Jag skulle vilja ställa en fråga till statsrådet
              Ulf Kristersson. Jag vill börja med att säga att allting inte
              var bättre förr. Det fanns säkert förändringar som behövde göras
              i socialförsäkringssystemet. Jag har både läst och hört att Ulf
              Kristersson har tagit fram förstoringsglaset för att kolla var
              de värsta felstegen är gjorda i denna förändring som jag har hört
              att han själv kallar för en historisk förändring. Det är tyvärr
              många som håller med om denna historiska förändring. De som håller
              med om att det är en historisk förändring heter Annika Holmkvist,
              Margareta Johansson, Camilla Nykvist med flera. Det är människor
              av kött och blod som får stå vid den ättestupa som denna regering
              faktiskt har skapat i och med att det finns en tidsbegränsning
              när det gäller hur länge man får vara sjuk. Det finns alltså en
              byråkratisk och administrativ gräns för hur lång tid en sjukdom
              får ta.
            </seg>
            <seg n="f31ed5bd">
              Då undrar jag om Ulf Kristersson vill förändra den, eller om
              den gränsen är helig för statistikens skull.
            </seg>
          </u>
          <note type="speaker" n="b9490673">
            Anf. 52 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-13" n="f30bebaf">
            <seg n="98b1cfa6">
              Herr talman! Jag tror att man ska vara ärlig och säga att det
              är svårt att göra stora sociala reformer. Men man ska också vara
              ärlig och säga: Byt inte uppfattning bara för att det är enkelt
              att stå på barrikaden och peka på brister som man några år tidigare
              själv ansåg var fundamentala.
            </seg>
            <seg n="995ebb0e">
              Att i dagsläget säga att det är de bärande delarna i sjukförsäkringsreformen
              som är problematiska är djupt ohistoriskt. Det har skrivits hyllmeter
              med god litteratur om varför vi hade riktigt allvarliga problem
              med svensk sjukförsäkring. Själva rehabiliteringskedjan och tidsgränserna
              är helt avgörande delar om man ska få människor att agera i tid
              och om man ska få olika myndigheter att agera i tid.
            </seg>
            <seg n="14098fc3">
              När jag talar om förstoringsglas när det gäller de brister som
              jag letar efter menar jag inte att de ska vara så svåra att hitta
              utan att jag är så noggrann med att vi verkligen ska titta på
              exakt vilka regler som kan ha fått konsekvenser som vi inte avsåg
              från början. Jag är beredd att lyssna på alla som vill medverka
              i den processen men inte på dem som säger att det var bättre som
              det var före reformen.
            </seg>
          </u>
          <note type="speaker" n="70766b81">
            Anf. 53 WIWI-ANNE JOHANSSON (V):
          </note>
          <u who="wiwi-anne_johansson_04830b" xml:id="i-88f20efa59504543-1" n="5c8d9261">
            <seg n="094aa2d2">
              Herr talman! Då vill jag bara säga att jag började med att säga
              att det inte var bättre förr utan att det behövdes förändringar.
              De som får stå på barrikaderna nu är inte de sjuka som bara blir
              fattigare. De orkar inte det. De får vara glada om de har anhöriga
              som kan föra deras kamp.
            </seg>
            <seg n="cc518901">
              Då undrar jag vad socialförsäkringsminister Ulf Kristersson tycker
              att det är för mening med att till exempel Annika Holmkvist, som
              nu är utförsäkrad, går till Arbetsförmedlingen en gång varannan
              vecka det är vad hon orkar med och skriver sitt namn på ett papper.
            </seg>
            <seg n="72a6078b">
              Vad är det för mening för hennes rehabilitering? Hon kommer aldrig
              att bli frisk. Hon har så ont att hon hela tiden går på morfin.
              Alla vet om detta. Hon är bara en i raden i statistiken som visar
              att det inte var en god idé. Tänker Ulf Kristersson göra någonting
              åt den här ättestupan?
            </seg>
          </u>
          <note type="speaker" n="bfc90e94">
            Anf. 54 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-14" n="f30bebaf">
            <seg n="27cb3c74">
              Herr talman! För ett parti som inte ens ville se att det fanns
              ett bekymmer från början förstår jag att man i dag inte heller
              ser att det finns en väg framåt där man behåller allt det goda
              som har hänt och rättar till misstagen, absolut inte.
            </seg>
            <seg n="64e6f3b2">
              Om man i grund och botten tycker att det är bättre att se människor
              som år efter år har varit sjukskrivna och göra allt man kan för
              att hjälpa dem tillbaka i arbete kommer man också att hamna i
              svåra avvägningar och ställa sig själv svåra frågor.
            </seg>
            <seg n="1aa3f23b">
              Jag är den förste att inse att Försäkringskassan ofta hamnar
              i situationer som är mycket komplicerade. Tidigare gjorde vi det
              enkelt för oss. Då förtidspensionerade vi 70 000 personer om året.
              Då slapp vi de svåra frågorna. Det är inte rätt väg att gå framåt.
            </seg>
            <seg n="5cbcf617">
              Likviditeten på finansmarknaden
            </seg>
          </u>
          <note type="speaker" n="c0fde14c">
            Anf. 55 JÖRGEN ANDERSSON (M):
          </note>
          <u who="jorgen_andersson_f46852" xml:id="i-b30b809c65c07337-0" n="ea873952">
            <seg n="0c2e51ff">
              Herr talman! Jag vill ställa en fråga till statsrådet Peter Norman
              med anledning av de regleringar som diskuteras på finansmarknaden.
              Jag skulle vilja veta hur statsrådet bedömer risken för försämrad
              likviditet på finansmarknaden och vad det i så fall skulle innebära
              för återhämtningen i ekonomin i stort.
            </seg>
            <seg n="7b75585e">
              Den stora och djupa kris vi erfarit har givit en krismedvetenhet
              som fört med sig en stark vilja och enighet om att försöka motverka
              framtida liknande kriser, och det är bra. Krisens ursprung härleds
              ofta till finansmarknaderna och en där okontrollerad och ensidig
              spekulation varför ambitionen finns att försöka få en bättre övervakning
              av den finansiella marknaden.
            </seg>
            <seg n="eaf7f0b7">
              Finansmarknaderna har dock en viktig samhällsfunktion i att bistå
              med riskkapital och likviditet. Det är detta som ligger till grund
              för min fråga. Hur ser statsrådet på risken för en försämrad likviditet,
              och vad betyder det i så fall för återhämtningen i ekonomin i
              stort?
            </seg>
          </u>
          <note type="speaker" n="7bc0ee2f">
            Anf. 56 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-15" n="b2d60baa">
            <seg n="327152a2">
              Herr talman! Finanskriser är tyvärr ofta återkommande. Ett annat
              problem med dem är att de ändrar skepnad. Lappar och lagar man
              de hål som man upptäcker i dagens finanskris är man ofta inte
              rustad för morgondagens. Det är som att generaler försöker kämpa
              gårdagens krig.
            </seg>
            <seg n="20bd0875">
              Det finns tre vägar att gå här. Den första är regleringar, den
              andra är tillsyn och den tredje är eventuell lagstiftning. På
              EU-nivå håller man nu på med alla typer av vägar. Vi får en reglering
              som innebär mer kapital i bankerna och bättre kapital. Vi får
              också en reglering som i viss mån reglerar icke-banker. Vi har
              en tillsyn som numera blir mer global.
            </seg>
            <seg n="f54910a2">
              Jag tror att de åtgärder som det nu fattas beslut om på EU-nivå
              kombinerat med de svenska åtgärderna stärker finansmarknaderna
              och även stärker likviditetsförsörjningen.
            </seg>
          </u>
          <note type="speaker" n="2207348c">
            Anf. 57 JÖRGEN ANDERSSON (M):
          </note>
          <u who="jorgen_andersson_f46852" xml:id="i-b30b809c65c07337-1" n="ea873952">
            <seg n="9979a2bc">
              Herr talman! Jag tackar statsrådet för svaret. En annan aspekt
              som också är intressant att ta upp i sammanhanget, och som statsrådet
              också berör, är den problematik som finns om synkroniseringen
              av regleringen av finansmarknaderna i ett globalt perspektiv.
              Jag skulle vilja veta hur statsrådet ser på problematiken med
              tredjelandshandel.
            </seg>
          </u>
          <note type="speaker" n="cffc3511">
            Anf. 58 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-16" n="b2d60baa">
            <seg n="5afc9553">
              Herr talman! Jag vill säga två saker. Det första är att en erfarenhet
              av den kris som just har varit är brist på kommunikation mellan
              tillsynsmyndigheter. Det gäller till exempel vår egen finansinspektion
              och finansinspektionerna i de baltiska länderna. Det ledde i viss
              mån till den kris som vi har sett för de svenska bankerna i Estland
              och Lettland.
            </seg>
            <seg n="7e2c6646">
              Man sätter nu på EU-nivå upp ett nytt organ med uppgift att kontrollera
              och utöva tillsyn över systemrisker som går över nationsgränserna.
              Kapitalet stannar inte vid nationsgränsen. I den meningen finns
              det vissa likheter med miljöproblem. De går över nationsgränserna.
            </seg>
            <seg n="5c39cdee">
              Detta är ett gott och vällovligt försök från EU att försöka förhindra
              uppkomsten av systemrisker i framtiden.
            </seg>
            <seg n="f9e993ab">
              Ökad konkurrens på bankmarknaden
            </seg>
          </u>
          <note type="speaker" n="63712315">
            Anf. 59 JÖRGEN HELLMAN (S):
          </note>
          <u who="jorgen_hellman_79e54b" xml:id="i-1ee7aa2132c035ba-0" n="45dc3192">
            <seg n="11892f2b">
              Herr talman! Jag har en fråga till finansmarknadsminister Peter
              Norman. Det är ett stort problem på vår finansmarknad att det
              är några få stora banker på vår bankmarknad. Man kan säga att
              vi har en oligopolsituation med några få stora aktörer. Vad har
              ministern för ambitioner att stimulera utvecklingen till en ökad
              konkurrens på bankmarknaden i Sverige?
            </seg>
          </u>
          <note type="speaker" n="45d19abf">
            Anf. 60 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-17" n="b2d60baa">
            <seg n="1ec170e8">
              Herr talman! Finansmarknaden är en extremt viktig sektor. Den
              är i någon mening blodomloppet i vår marknadsekonomi. På senare
              år, om vi tar de senaste 1020 åren, har den finansiella sektorn
              blivit betydligt mer global än vad den varit tidigare. Det betyder
              att storföretag, mindre företag och även privatpersoner inte bara
              har svenska finansinstitut utan även utländska institut att tillgå.
            </seg>
            <seg n="f8502c92">
              Det betyder i sin tur att man inte ska stirra sig blind på antalet
              banker i Sverige. Det finns ett brett utbud av banktjänster även
              från andra banker i andra länder. Jag delar inte riktigt ledamotens
              uppfattning att vi har en oligopolmarknad. Jag vill hävda att
              de svenska bankerna är väldigt kostnadseffektiva i ett internationellt
              perspektiv. Framför allt storföretagen har en bred uppsjö av banker
              att tillgå.
            </seg>
          </u>
          <note type="speaker" n="62cb0d63">
            Anf. 61 JÖRGEN HELLMAN (S):
          </note>
          <u who="jorgen_hellman_79e54b" xml:id="i-1ee7aa2132c035ba-1" n="45dc3192">
            <seg n="2d51f275">
              Herr talman! Hur försäkrar sig regeringen om att ökade kostnader
              för Basel III, de nya bankreglerna som ger aktieägarna en lägre
              risknivå, belastar aktieägarna och inte oss konsumenter?
            </seg>
          </u>
          <note type="speaker" n="3113f749">
            Anf. 62 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-18" n="b2d60baa">
            <seg n="15327bff">
              Herr talman! Jag har framfört ett antal argument i den här frågan.
              Min huvudsakliga uppfattning är att det inte är någon jämlik balans
              när man tittar på säljare och köpare av finansiella tjänster.
              En kund i en bank har inte samma information som säljaren i en
              bank, som ofta kallas rådgivare och inte säljare.
            </seg>
            <seg n="49cff7f0">
              Här gäller det att vi som opinionsbildare i någon mening får
              hjälpa kunden. En sådan hjälp är att man kan ha ett moraliskt
              argument. Skattebetalarna, bankens kunder, hjälpte banken i krisen.
              Då är det inte rimligt att de ska stå för kostnaderna.
            </seg>
            <seg n="9949f901">
              Ett annat argument är lite mer finansiellt. När nu bankerna får
              mer kapital får de en stabilare avkastning. Då borde aktieägarna
              nöja sig med lite lägre avkastning i och med att vinstnivån blir
              mer stabil. Därmed bör inte övervältringen ske till kunden som
              det annars skulle ha blivit.
            </seg>
            <seg n="33beb705">
              Surrogatmödraskap
            </seg>
          </u>
          <note type="speaker" n="ca9e7b6c">
            Anf. 63 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-d208d41776a23b20-0" n="53915aa9">
            <seg n="82aa73db">
              Herr talman! Min fråga riktar sig till socialministern. Om en
              kvinna av medicinska skäl inte själv kan bära eller föda fram
              ett barn finns det en sista möjlighet för henne att ändå bli mor
              till det efterlängtade barnet. Hennes syster eller bästa väninna
              skulle kunna hjälpa henne att föda barnet.
            </seg>
            <seg n="be8cbdd2">
              Det är ett fantastiskt framsteg för läkarvetenskapen att barnlösa
              par kan bli föräldrar med hjälp av surrogatmödrar eller värdmammor.
              Den möjligheten har funnits ett bra tag och är dessutom helt laglig.
              Det som är förbjudet i Sverige är att privat och offentliganställd
              sjukvårdspersonal hjälper till vid själva assisteringsarrangemanget,
              surrogatarrangemanget, med följden att svenska par tvingas resa
              utomlands och många gånger betala dyrt.
            </seg>
            <seg n="ecc1ce28">
              Det är ingen mänsklig rättighet att få barn, och egna barn är
              heller ingen förutsättning för ett lyckligt liv. Men anser socialministern
              att det är en uppgift för staten att via lagstiftning lägga krokben
              för människor som inget högre önskar än att få egna barn?
            </seg>
          </u>
          <note type="speaker" n="c1695564">
            Anf. 64 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-4" n="1f776220">
            <seg n="075d63e2">
              Herr talman! Det är aldrig en uppgift för staten att lägga krokben
              för någon, självklart inte. Den fråga som Maria Abrahamsson tar
              upp är rätt komplicerad. Den leder till en lång rad frågeställningar.
            </seg>
            <seg n="a61ec51c">
              Jag tror att vi alla kan hyggligt väl tänka oss in i situationen
              hos ett par som längtar efter barn och att man är beredd att göra
              väldigt mycket för att få det efterlängtade barnet. För oss som
              lagstiftare finns en lång rad frågor som behöver övervägas. Hur
              säkerställer man att det blir någonting som inträffar på frivillig
              väg och att det inte kommer in pengar i bilden?
            </seg>
            <seg n="abb42c1b">
              En annan fråga handlar om själva graviditetens gång. Vad händer
              om det par som längtar efter barnet går skilda vägar eller möjligen
              ångrar sig och någon annan går och bär på barnet? En tredje fråga
              kan vara vad som händer om den som bär på barnet ångrar sig och
              inte vill lämna det ifrån sig. Det reser en lång rad svåra frågor.
            </seg>
          </u>
          <note type="speaker" n="4ae91b36">
            Anf. 65 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-d208d41776a23b20-1" n="53915aa9">
            <seg n="40683031">
              Herr talman! Jag tackar för svaret. Vi kan konstatera att dessa
              barn redan finns i Sverige i dag.
            </seg>
            <seg n="eaf3af37">
              Jag hörde Hägglund tala tidigare om att alla familjer bör ha
              lika goda förutsättningar. För att leva upp till det tycker jag
              att man också måste vara beredd att ta bort de hinder och konstigheter
              i lagstiftningen som hindrar människor att faktiskt föda barn.
            </seg>
          </u>
          <note type="speaker" n="9021f990">
            Anf. 66 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-5" n="1f776220">
            <seg n="042f4528">
              Herr talman! Jag anser inte att det i den svenska lagstiftningen
              i dag finns några konstigheter. Däremot finns det saker som tål
              att diskuteras om man ska utvidga hälso- och sjukvårdens skyldigheter
              på vissa områden.
            </seg>
            <seg n="fdaa1f25">
              Detta är dock en väldigt svår etisk fråga som behöver övervägas
              ytterligare innan åtminstone jag har en alldeles bestämd uppfattning
              om man ska göra på det ena eller andra sättet. Jag tillåter mig
              att närma mig denna fråga med ett visst mått av skepsis för att
              inte rusa iväg. Regeringen har för närvarande inga planer på att
              vidta några mått och steg på detta område.
            </seg>
            <seg n="be757d65">
              Behovet av personlig assistans
            </seg>
          </u>
          <note type="speaker" n="15c3ec3b">
            Anf. 67 LENNART AXELSSON (S):
          </note>
          <u who="lennart_axelsson_204029" xml:id="i-2c4a4d6e911825fc-0" n="74b4645b">
            <seg n="cda29e21">
              Herr talman! Min fråga riktar sig också till socialminister Göran
              Hägglund.
            </seg>
            <seg n="dc261c93">
              Runt om i landet finns det massor av människor som har behov
              av personliga assistenter för att klara sin vardag och kunna vara
              en del av samhället. Vi har de senaste dagarna hört talas om att
              det försiggår ett väldigt stort missbruk av just denna assistansform.
              En annan del som oroar dessa människor är de ändrade behovsbedömningar
              som har gjorts under en längre tid när det gäller hur man räknar
              ut de grundläggande behoven. Det har i en del fall inneburit att
              människor har fått gå från 100 timmar ned till 11 eller ibland
              4 timmar, vilket vi har hört exempel på.
            </seg>
            <seg n="d64ffc78">
              Min enkla fråga till socialministern är: Vad tänker socialministern
              göra för att komma åt detta, som naturligtvis i grunden är väldigt
              oroande för många människor?
            </seg>
          </u>
          <note type="speaker" n="83f70c30">
            Anf. 68 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-6" n="1f776220">
            <seg n="3f7ffd0a">
              Herr talman! Lennart Axelsson tar upp två olika frågor som ska
              hållas skilda från varandra.
            </seg>
            <seg n="717ecc26">
              Den ena handlar om hur man bedömer behovet av assistans hos enskilda
              personer. Där är det väldigt viktigt att man har ett tryggt och
              bra regelverk som både mottagaren av hjälpen känner sig trygg
              med och som det finns en acceptans för i samhället i stort. Det
              är väldigt viktigt att ha den enskildes utgångspunkt i detta sammanhang.
            </seg>
            <seg n="055a821f">
              Den andra frågan handlar om den allvarliga brottslighet som har
              uppdagats eller åtminstone nämnts under de senaste dagarna och
              som är en sak för de rättsvårdande myndigheterna att pröva. Jag
              tycker att det är särskilt allvarligt när det handlar om rättigheter
              för personer som är svårt sjuka eller funktionshindrade, och det
              finns naturligtvis en risk att förtroendet för hela systemet undergrävs.
              Därför är det väldigt viktigt att vi vidtar rätt mått och steg.
              Regeringen har gett i uppdrag till Statskontoret att titta på
              grunderna på detta område.
            </seg>
          </u>
          <note type="speaker" n="7c531303">
            Anf. 69 LENNART AXELSSON (S):
          </note>
          <u who="lennart_axelsson_204029" xml:id="i-2c4a4d6e911825fc-1" n="74b4645b">
            <seg n="627d6dfe">
              Herr talman! Ja, visst är det två delar; helt klart är det så.
              Men båda delarna har på något sätt bäring på den oro som finns
              bland dem som är beroende av reformen.
            </seg>
            <seg n="99e03e44">
              Socialutskottet gav under senare delen av den förra mandatperioden
              regeringen i uppdrag att återkomma med ett förslag när det gäller
              just bedömning av kriterier för grundläggande behov. Jag tycker
              att det vore intressant att veta om socialministern känner att
              det finns behov av att forcera fram ett lite snabbare ställningstagande
              när det gäller detta. För varje dag som går är det nämligen enskilda
              människor som drabbas av att man inte riktigt bedömer de behov
              som finns på ett rättsriktigt sätt.
            </seg>
          </u>
          <note type="speaker" n="ec7a09f0">
            Anf. 70 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-7" n="1f776220">
            <seg n="01716bb7">
              Herr talman! Det är naturligtvis riktigt som Lennart Axelsson
              säger. Det finns en risk att oklarhet kring vad som ska gälla
              skapar oro. Därför är det viktigt att man gör saker snabbt och
              naturligtvis också noggrant. Det är äldre- och barnminister Maria
              Larsson som ansvarar för dessa frågor i regeringen, och jag vet
              att det görs ett grundligt och skyndsamt arbete för att man ska
              komma vidare och kunna fastställa trygga och tydliga grunder.
            </seg>
            <seg n="0e8ed6ac">
              När det gäller frågan om den kriminella verksamhet som åtminstone
              medierna har redovisat får man förstå att det inte är särskilt
              lätt. Jag såg en representant från Försäkringskassan som talade
              om situationen där någon uppger sig ha ett funktionshinder, alla
              de anhöriga runt omkring intygar detta och det finns läkarintyg.
              Hur ska Försäkringskassan kunna avslöja detta? Det är naturligtvis
              oerhört svårt.
            </seg>
            <seg n="1263e173">
              Därför är det också intressant att man har lyckats i några fall
              och dessutom kunnat ta det vidare. Det har tyvärr fått betydligt
              större proportioner än jag trodde var möjligt. Det är viktigt
              att stävja missbruket av viktiga välfärdssystem.
            </seg>
            <seg n="791c7bac">
              Demensvården
            </seg>
          </u>
          <note type="speaker" n="7ab95abe">
            Anf. 71 EVA OLOFSSON (V):
          </note>
          <u who="eva_olofsson_7c489a" xml:id="i-e44bc602a81a030e-3" n="ed65c73e">
            <seg n="57e1a070">
              Herr talman! Jag vill också ställa min fråga till socialminister
              Göran Hägglund.
            </seg>
            <seg n="94c64a82">
              Vi var många som upprördes när vi såg Uppdrag granskning om hur
              det ser ut på demensboendet Öjegården i Piteå där äldre demenssjuka
              var inlåsta på rummen eller på avdelningen utan personal. Socialstyrelsen
              har i dag gått ut med resultatet av den tillsyn som gjordes natten
              mellan den 8 och 9 november utan att man talade om att man skulle
              komma.
            </seg>
            <seg n="0fd320ee">
              Det man fann var att det på majoriteten av de 94 demensboenden
              man besökte runt om i landet var ungefär likadant som på Öjegården.
              De äldre låstes alltså in i rummen eller på själva enheten utan
              att någon personal var där, och personalen var väldigt ofta på
              en annan avdelning eller till och med i en annan byggnad och kunde
              inte på kort dit komma dit.
            </seg>
            <seg n="4561ca9c">
              Jag tycker att detta är helt orimligt. Äldre demenssjuka människor
              ska kunna möta personal när de oroliga. Personal ska kunna ingripa
              om någon går in på fel rum, ramlar eller om det händer något.
              Jag undrar vad socialministern vill göra åt detta.
            </seg>
          </u>
          <note type="speaker" n="703826e2">
            Anf. 72 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-8" n="1f776220">
            <seg n="32f821a2">
              Herr talman! Jag vill först nämna att också detta är Maria Larssons
              område. Jag tror dock att vi alla har upprörts av de bilder vi
              kunde se på tv av enskilda äldre i oerhört förnedrande situationer.
              De stapplar förvirrade fram i korridorer, och ingen hjälp finns
              att få eftersom ingen personal finns till hands.
            </seg>
            <seg n="6c5dca4a">
              Det Socialstyrelsen har gjort i sin oanmälda inspektion är naturligtvis
              oerhört betydelsefullt. Det är viktigt, och det visar också att
              den skärpta tillsynen får effekter. Det är förstås också självklart
              att ansvaret i första hand ligger på den kommunala nivån. Det
              är de som ansvarar för att vården ska vara trygg och tillgänglig
              och tillmötesgå de behov de äldre i denna svåra situation har.
            </seg>
            <seg n="31007e95">
              Jag utgår ifrån att detta får tydliga konsekvenser i de kommuner
              som har granskats men också att man i de kommuner som ännu inte
              har granskats lär av det inträffade.
            </seg>
          </u>
          <note type="speaker" n="e0399e0a">
            Anf. 73 EVA OLOFSSON (V):
          </note>
          <u who="eva_olofsson_7c489a" xml:id="i-e44bc602a81a030e-4" n="ed65c73e">
            <seg n="94f5f9cb">
              Herr talman! Jag tror inte att kommunalpolitiker är elaka personer
              som tycker att det ska vara så här, utan jag tror att det finns
              ett par olika orsaker till detta.
            </seg>
            <seg n="c10febf3">
              En orsak är naturligtvis bristande resurser. Man har svårt att
              få pengarna att räcka till både mer personal i äldreomsorgen,
              mindre barngrupper och satsningar på skola och inom funktionshinderverksamheten.
              Den andra orsaken tror jag är en bristfällig bild av vilken bemanning
              som behövs.
            </seg>
            <seg n="2bd6a05b">
              Visst har kommunen ett jättestort ansvar, men jag tycker inte
              att man kan avträda det nationella ansvaret. Jag undrar om socialministern
              är beredd att se till att det kommer mer resurser till äldreomsorgen
              och att kommunerna får mer resurser i stället för att vi sänker
              skatterna.
            </seg>
            <seg n="f9f5a885">
              Den andra frågan gäller riktlinjer. Vi tycker från Vänsterpartiet
              att man skulle kunna ha nationella riktlinjer inga miniminivåer
              och inga speciella siffror, men däremot nationella riktlinjer
              om en lämplig bemanning som kan anpassas lokalt. Är detta något
              socialministern skulle kunna tänka sig? Det är nämligen orimligt
              att det är som det är.
            </seg>
          </u>
          <note type="speaker" n="d4444179">
            Anf. 74 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-9" n="1f776220">
            <seg n="4d3a00ac">
              Herr talman! Jag tror att det som har inträffat delvis beror
              på att kommunpolitiker kanske inte är fullt ut informerade och
              kanske inte fullt ut delaktiga i den verksamhet de har ett ansvar
              för. Jag tror att denna typ av inspektioner kan höja medvetandet
              och intresset och göra att man känner ett ansvar för detta i större
              utsträckning. Det tror jag är väldigt betydelsefullt.
            </seg>
            <seg n="c3c178bf">
              Ofta har personalen själv påtalat brister, och det är viktigt
              att man tar itu med det som är ett bekymmer.
            </seg>
            <seg n="e6b85779">
              Kommunen har ett jättestort ansvar. Ja, kommunen har inte bara
              ett jättestort ansvar; det är de som är ansvariga för den verksamheten.
              Vi kan på den statliga nivån göra vissa insatser för att underlätta
              för kommunerna att klara sina uppgifter. Vi har gjort det genom
              åren, och vi gör det nu också. Vi överväger naturligtvis ständigt
              vad vi ska göra för att utveckla en trygg, säker och människovänlig
              äldreomsorg i hela Sverige.
            </seg>
            <seg n="3590028c">
              Biståndet till Afghanistan
            </seg>
          </u>
          <note type="speaker" n="6d005bd4">
            Anf. 75 LENA ASPLUND (M):
          </note>
          <u who="lena_asplund_c18048" xml:id="i-36fb2874a8241285-0" n="3d8a23f2">
            <seg n="e502d61e">
              Herr talman! Jag vill ställa min fråga till biståndsminister
              Gunilla Carlsson.
            </seg>
            <seg n="e92d05d5">
              Afghanistan är ett av världens fattigaste länder. Men bland alla
              de problem som detta medför är det analfabetism och sjukdomar
              som slår hårt. Över 17 000 kvinnor dör varje år i sviter efter
              förlossningar, och spädbarnsdödligheten är den högsta i världen.
              Ungefär vart fjärde femte barn dör innan han eller hon har fyllt
              fem år. En kvinna föder i genomsnitt sex barn och har en medellivslängd
              på 43 år.
            </seg>
            <seg n="b8b7f26c">
              Men det finns även glädjeämnen. Sedan talibanregimens fall 2001
              har det skett förändringar i det afghanska samhället, och i dag
              går ungefär 6 miljoner barn i skolan. Det är därför oerhört viktigt
              att vårt bistånd används på rätt sätt och att det verkligen kommer
              fram till dem som behöver det. I Afghanistan liksom i många andra
              fattiga länder är korruptionen utbredd, från högt uppe i regeringen,
              inom militär och polis och ned till vissa byherrar.
            </seg>
            <seg n="64b4c90a">
              Min fråga till biståndsministern är: Hur säkerställer Sverige
              att vårt bistånd verkligen kommer fram till dem som behöver det?
            </seg>
          </u>
          <note type="speaker" n="e0fc2fa1">
            Anf. 76 Statsrådet GUNILLA CARLSSON (M):
          </note>
          <u who="gunilla_carlsson_bistandsmini" xml:id="i-56098a1cc831374c-0" n="88aced2a">
            <seg n="cfc02471">
              Herr talman! Tack så mycket till Lena Asplund för engagemanget
              för Afghanistan så att vi i kammaren kan fortsätta att tala om
              behovet av de civila insatserna i ett hårt krigsdrabbat land,
              som nu lever under mycket svåra umbäranden och har en svår humanitär
              situation och ett läge av stor osäkerhet. Det är angeläget att
              bygga egen kapacitet för afghanerna.
            </seg>
            <seg n="4df48377">
              Det är därför som vi nu försöker få det svenska biståndet mer
              riktat för att verkligen kunna visa på framsteg. Vi gör mycket
              mer i de norra delarna, där vi även bidrar med säkerhetsinsatser.
            </seg>
            <seg n="743efb2a">
              Det som är viktigt är att se hur vi kan få till stånd afghanskt
              ägarskap och afghanskt ansvarsutkrävande. Ett av de problem med
              biståndet som vi känner i dag är att vi ofta jobbar med regeringar,
              och korruptionsrisken i Afghanistan är bland den värsta någonsin.
              Var kan man hitta andra aktörer?
            </seg>
            <seg n="40e16712">
              Det är det vi nu tittar på. Jag tror att det är dags att tänka
              nytt i biståndet, inte minst i sådana svåra situationer som i
              Afghanistan.
            </seg>
            <seg n="7f50153c">
              Därför kommer vi att se över det för att ytterligare undanröja
              riskerna för korruption och se till att biståndet blir än mer
              riktat, inte minst till de kvinnor som Lena Asplund nämnde i sin
              fråga.
            </seg>
          </u>
          <note type="speaker" n="ca415d48">
            Anf. 77 LENA ASPLUND (M):
          </note>
          <u who="lena_asplund_c18048" xml:id="i-36fb2874a8241285-1" n="3d8a23f2">
            <seg n="a809ffaa">
              Herr talman! Enligt Kabulkonferensen ska tryggandet av säkerheten
              i Afghanistan förhoppningsvis vara överlämnat till afghanerna
              själva 2014. Då kommer det att behövas mycket stöd, som även biståndsministern
              pratade om, när det gäller säkerhetsansvar och demokratifrågor
              och givetvis även gällande bistånd.
            </seg>
            <seg n="0bc64771">
              Då är min fundering: Hur upprätthåller vi ett gott bistånd? Hamnar
              det i rätt fickor och inte i fel fickor med tanke på den grova
              korruptionen inom regering, militär och även polis, som ju ska
              upprätthålla säkerheten?
            </seg>
          </u>
          <note type="speaker" n="bb1aad90">
            Anf. 78 Statsrådet GUNILLA CARLSSON (M):
          </note>
          <u who="gunilla_carlsson_bistandsmini" xml:id="i-56098a1cc831374c-1" n="88aced2a">
            <seg n="519e27e1">
              Herr talman! Vi har tack och lov i riksdagen en långsiktig uppgörelse
              om hur vi ska värna säkerheten under den här mycket sköra tiden
              i sikte att afghanerna själva ska ta över. Jag tror att vi är
              alldeles överens om att de utvecklingspolitiska insatserna måste
              sträcka sig långt mycket längre än bortom 2014, för det här kommer
              att ta tid.
            </seg>
            <seg n="a173959c">
              Jag har fått regeringens uppdrag att tillsammans med Miljöpartiet
              och Socialdemokraterna titta lite mer på hur vi kan hitta bra
              och gynnsamma kanaler som kan ge långsiktiga resultat på marken.
              En del av biståndet har varit rätt svår att följa, och väldigt
              mycket har gått till att stödja uppbyggnad i Kabul.
            </seg>
            <seg n="36706288">
              Jag försöker nu se var vi kan hitta alternativa kanaler. Vi jobbar
              naturligtvis mycket med det civila samhällets organisationer,
              det har vi gjort länge. Hur kan vi stötta framtidstron och hitta
              investeringar som ger jobb och företagande? I delar av landet
              är detta möjligt. Därför tror jag att vi måste tänka nytt. Framför
              allt måste vi våga tänka långsiktigt vad gäller vårt engagemang
              för Afghanistan.
            </seg>
            <seg n="3b736f61">
              Jag hoppas kunna få återkomma mer konkret med detta vad det lider.
            </seg>
          </u>
          <note n="3ce8b493">
            Organ för donation
          </note>
          <note type="speaker" n="52679f01">
            Anf. 79 YLVA JOHANSSON (S):
          </note>
          <u who="ylva_johansson_6bf3cf" xml:id="i-300c0486cac2ee87-0" n="11641a27">
            <seg n="19ce27a0">
              Herr talman! Vi kunde höra på nyheterna i morse glädjande nog
              att man har kommit långt när det gäller vaccin mot barndiabetes.
              Men fortfarande är det många människor som drabbas av diabetes,
              ungefär 350 000 personer i Sverige i dag. Förr fick kanske hälften
              av dem som drabbades av diabetes också allvarliga njurskador.
              Nu har man kommit längre i behandlingen, men fortfarande är det
              kanske 50 000 personer av dem som i dag har diabetes som har eller
              kommer att få allvarliga skador på sina njurar. Det innebär ett
              liv med dialys tre, fyra fem gånger i veckan och allvarliga begränsningar
              i möjligheten att arbeta och leva ett aktivt liv. Enda möjligheten
              att komma tillbaka är att få en ny njure.
            </seg>
            <seg n="fe86994a">
              Så här ser det ut. Vi har kommit långt när det gäller transplantationsteknik
              och vård. Det enda problem vi har kvar, kan man säga, är behovet
              av organ. I dag är det ungefär 750 människor som är i akut behov
              av nya organ njurar men också lungor, hjärta och annat som inte
              får det.
            </seg>
            <seg n="72c8c288">
              Min fråga till socialministern är: Vad tänker socialministern
              göra för att vi ska få fler organ att transplantera i Sverige?
            </seg>
          </u>
          <note type="speaker" n="e76895ec">
            Anf. 80 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-10" n="1f776220">
            <seg n="d11d5272">
              Herr talman! Tack, Ylva Johansson, för en väldigt viktig fråga,
              som berör någonting som kan drabba oss alla eller någon i vår
              nära omgivning. Därför är det naturligtvis angeläget för oss.
            </seg>
            <seg n="9616a97d">
              Vi har i Sverige en befolkning på dryga 9 miljoner personer,
              och vi har i vårt donationsregister för närvarande ungefär 1 ½
              miljon personer. När man ställer frågan i opinionsmätningar visar
              det sig att kanske åtta av tio är beredda att donera, men det
              är väldigt svårt att gå från tanke till handling. Där har vi gjort
              många olika saker, i form av kampanjer, av den här regeringen
              och av tidigare regeringar. Men vi behöver nog tänka vidare för
              att se hur man kan komma framåt.
            </seg>
            <seg n="dc8a31d3">
              Här finns en del intressanta uppslag. Man skulle kunna underlätta
              för människor att anmäla sig till exempel genom rutor att fylla
              i på inkomstdeklarationsblanketter eller i samband med körkortsansökningar
              eller annat och få dem att gå från den goda tanken till den goda
              handlingen. Men mer finns att göra.
            </seg>
          </u>
          <note type="speaker" n="68be110e">
            Anf. 81 YLVA JOHANSSON (S):
          </note>
          <u who="ylva_johansson_6bf3cf" xml:id="i-300c0486cac2ee87-1" n="11641a27">
            <seg n="2d04d3ad">
              Herr talman! Vi socialdemokrater har föreslagit just en sådan
              ruta på deklarationsblanketten. Men det kommer inte att räcka
              med att fler människor anmäler sig till donationsregister. Eftersom
              vården utvecklats och dess bättre blivit mer effektiv även när
              det gäller dem som vill donera sina organ kan respiratorn stängas
              av så snabbt att det inte blir möjligt att ta hand om organen,
              och därmed respekteras inte den döende personens vilja att få
              donera sina organ.
            </seg>
            <seg n="6ff97549">
              I den här frågan har Svenska Läkaresällskapets etiska delegation,
              Donationsrådet, Njurförbundet och andra krävt att man ska göra
              en ändring och tillsätta en transplantationsutredning. Men socialministern
              har varit emot en sådan förändring. Varför, socialministern, kan
              vi inte tillsätta en transplantationsutredning som får komma med
              förslag som gör det möjligt för döende personer att fullfölja
              sin vilja att få donera sina organ till dem som är behövande och
              väntar?
            </seg>
          </u>
          <note type="speaker" n="5e253f27">
            Anf. 82 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-11" n="1f776220">
            <seg n="026458bf">
              Herr talman! Det finns nog mycket att göra också inom det regelverk
              vi har i dag. Vi kan se att man på de sjukhus eller i de landsting
              som jobbar aktivt med dem som kallas donationsansvariga får mycket
              tid för att utföra sin uppgift, att prata med kolleger och informera
              grundligt. Då får man väldigt mycket bättre resultat än i andra
              landsting. Det är en väldigt viktig och relativt enkel åtgärd
              som skulle kunna ge goda resultat.
            </seg>
            <seg n="eecc9df3">
              När det gäller de viktiga medicinsk-etiska frågor som handlar
              om dödsögonblicket är det viktigt att föra diskussionen på ett
              lugnt och sansat sätt. Jag är självklart inte främmande för att
              vidta sådana åtgärder som är etiskt acceptabla och som bygger
              på människors fria vilja att donera organ. Men vi har en viktig
              princip i den svenska hälso- och sjukvården som handlar om att
              alla ska vårdas för sin egen skull, inte för att vara vanvördigt
              uttryckt ett slags reservdelslager. Det gäller i stället att hitta
              en väg framåt i frågan så att vi kan säkra att människors önskemål
              tillmötesgås och säkra tryggheten i vårdsituationer för alla.
            </seg>
            <seg n="30c2ba4d">
              Försäljning av statliga bolag
            </seg>
          </u>
          <note type="speaker" n="0ccaa4d3">
            Anf. 83 KARIN ÅSTRÖM (S):
          </note>
          <u who="karin_astrom_2e0c02" xml:id="i-e5c6f9332952f3ed-0" n="eed141c0">
            <seg n="5068fe98">
              Herr talman! Det gläder mig att statsrådet Norman verkar ha en
              mer pragmatisk hållning till försäljning av våra statliga bolag,
              till skillnad mot regeringen under den föregående mandatperioden
              då utförsäljningarna upplevdes mer som en press i rent ideologiska
              perspektiv. Det är i alla fall den mediebild som har getts.
            </seg>
            <seg n="3113c9c9">
              Trots statsrådets pragmatiska hållning finns faktiskt regeringens
              utförsäljningslista kvar på alla statliga bolag som verkar på
              en konkurrensutsatt marknad. Där finns LKAB, Vattenfall, Sveaskog
              med flera. Och nu har statsrådet pekat ut tre ytterligare försäljningsobjekt:
              Nordea, Telia Sonera och SBAB.
            </seg>
            <seg n="11566f27">
              SBAB har alltid varit ett mycket kraftfullt verktyg just för
              att hålla nere bolånekostnaderna. Vi vet också att det nu är en
              tilltagande finansiell oro på bostadsmarknaden, och många känner
              oro för det.
            </seg>
            <seg n="c9b3fefb">
              Jag skulle vilja fråga om statsrådet anser att det är lämpligt
              att sälja ut SBAB i detta läge.
            </seg>
          </u>
          <note type="speaker" n="d4ce2b3e">
            Anf. 84 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-19" n="b2d60baa">
            <seg n="8f6a7cf3">
              Herr talman! Låt mig börja med att säga att regeringens uppfattning
              är att staten inte är den bästa av ägare till bolag som fungerar
              på väl konkurrensutsatta marknader och som inte har några speciella
              samhälleliga intressen.
            </seg>
            <seg n="ac82c7d9">
              Det finns inte någon lång lista på bolag, utan vilka bolag som
              är aktuella har varit väldigt tydligt i Alliansens valmanifest
              före valet, och det är, som ledamoten sade, Nordea, Telia och
              SBAB.
            </seg>
            <seg n="2aa0be11">
              SBAB är en lite märklig fågel i den svenska finansiella världen.
              De lånar upp billigare än sina konkurrenter och har ungefär samma
              utlåningsräntor som sina konkurrenter. Jag tror att för ungefär
              tio år sedan var SBAB en prispressare på den här marknaden, men
              så är det inte längre.
            </seg>
          </u>
          <note type="speaker" n="b05a3725">
            Anf. 85 KARIN ÅSTRÖM (S):
          </note>
          <u who="karin_astrom_2e0c02" xml:id="i-e5c6f9332952f3ed-1" n="eed141c0">
            <seg n="c789727c">
              Herr talman! Jag delar inte uppfattningen om hur det var för
              tio år sedan.
            </seg>
            <seg n="46af848a">
              Vi vet att bolånen har ökat rejält bara det senaste året och
              även hos SBAB, och där ligger ungefär vart tionde bolån i dag
              i Sverige.
            </seg>
            <seg n="3c48f46c">
              Det är ganska många som kommer att beröras av eventuella förändringar
              inom SBAB. Sedan har SBAB använts som ett kraftfullt verktyg för
              att skärpa konkurrensen, som en tidigare fråga handlade om här
              i dag, på just bolånemarknaden. Med bland annat det statliga ägandet
              har man faktiskt lyckats hålla nere bolåneräntorna och den finansiella
              oron som jag tagit upp.
            </seg>
            <seg n="d35d2ec3">
              Jag skulle vilja ställa frågan igen, och jag skulle vilja vädja
              till statsrådets mer pragmatiska hållning, den som har kommit
              till uttryck i medierna, om det är så lämpligt att börja med en
              utförsäljning av SBAB.
            </seg>
          </u>
          <note type="speaker" n="7ca054f8">
            Anf. 86 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-20" n="b2d60baa">
            <seg n="0bc65cbf">
              Herr talman! Jag tror att jag och ledamoten är överens på en
              punkt, och det är att SBAB var en prispressare för tio år sedan.
              Vi kanske har olika uppfattningar om hur det är nu.
            </seg>
            <seg n="7e048a9c">
              Problemet med en sådan här aktör på marknaden är att man snedvrider
              konkurrensen med de andra. Jag vill hävda att bolånemarknaden
              i dag präglas av god konkurrens. Jag vill också hävda att bolånemarknaden
              inte är någon kassako för bankerna. Det är snarare så att bolåneräntorna
              sätts så lågt att man får in kunden i banksystemet och därefter
              kan kränga på kunden andra typer av produkter, vilket till slut
              gör kunden lönsam för bankerna.
            </seg>
            <seg n="590a3ca8">
              Att bolåneräntorna har höjts beror inte på bristande konkurrens,
              utan det beror på ett allmänt höjt ränteläge genom Riksbankens
              räntehöjningar.
            </seg>
            <seg n="474b0a8b">
              Vårdköerna
            </seg>
          </u>
          <note type="speaker" n="b2e10408">
            Anf. 87 JOHNNY MUNKHAMMAR (M):
          </note>
          <u who="unknown" xml:id="i-3a8b9d489da04da7-21" n="7590cfed">
            <seg n="aa735645">
              Herr talman! Jag som många tidigare frågeställare har också en
              fråga till Göran Hägglund.
            </seg>
            <seg n="06248078">
              Att få en diagnos som innebär att man med stor sannolikhet inte
              kommer att kunna se sina barn växa upp och bli stora är självklart
              ett tungt besked som jag delar med tiotusentals svenskar varje
              år. I mitt fall tog det elva månader att få korrekt diagnos. Trots
              det gick det bra, men i många andra fall går det tyvärr inte fullt
              så bra.
            </seg>
            <seg n="c65affad">
              Under mycket lång tid har vi i Sverige haft en dålig tillgänglighet
              till sjukvårdstjänster. Internationellt sett har vi stått ut som
              att vi har en mycket låg tillgänglighet. Vi vet att till exempel
              vårdval har förbättrat tillgängligheten och också kömiljarden,
              och för den delen också den kloka hanteringen av finanskrisen
              som gör att vi har resurser till vården. Köerna har alltså kortats
              men är fortfarande alldeles för långa, så vad planerar regeringen
              att göra ytterligare för att kämpa mot köerna i vården?
            </seg>
          </u>
          <note type="speaker" n="a81b90bf">
            Anf. 88 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-12" n="1f776220">
            <seg n="9dce656c">
              Herr talman! Vi ska komma ihåg, och det här vet förstås också
              Johnny Munkhammar, att det i första hand är landstingens ansvar
              att leverera vård. Staten har gjort olika insatser genom åren,
              och jag berättade tidigare att man under 2000-talet har skjutit
              till i storleksordningen 45 miljarder kronor. Det är ofattbart
              mycket pengar, framför allt med tanke på att det inte har fått
              någon effekt.
            </seg>
            <seg n="c9cd2db2">
              Under vår regeringstid har vi skjutit till 1 miljard kronor per
              år, och det är prestationsinriktat. Landsting som åstadkommer
              påtagliga resultat när det gäller att korta väntetider får alltså
              del av pengarna, och det har gett resultat. Vi har också skärpt
              vårdgarantins tidsgränser. Vi säger också att vi är beredda att
              gå vidare i den riktningen för att upprätthålla trycket när det
              gäller att göra vården ytterligare tillgänglig.
            </seg>
            <seg n="abcec080">
              När det gäller öppnandet av vårdvalet inom primärvården, alltså
              det som du och jag huvudsakligen möter som vårdcentraler, har
              det tillkommit 200 nya vårdcentraler på kort tid. Det är en ökning
              med 20 procent. Det gör att vården blir närmare och mer tillgänglig
              för oss som enskilda.
            </seg>
          </u>
          <note type="speaker" n="40cb7ffc">
            Anf. 89 JOHNNY MUNKHAMMAR (M):
          </note>
          <u who="unknown" xml:id="i-3a8b9d489da04da7-22" n="7590cfed">
            <seg n="27c27f39">
              Herr talman! Jag tackar så mycket för svaret. Vårdvalet är ju
              något som kortar köerna och ökar tillgängligheten, tack vare att
              du som enskild patient får välja och olika leverantörer får lov
              att etablera sig och konkurrera om dig som patient, vilket naturligtvis
              bryter upp de planekonomiska strukturer som är en grundorsak till
              att köerna över huvud taget dök upp en gång i tiden och att de
              blev så långa.
            </seg>
            <seg n="655281d1">
              Min följdfråga är ifall det möjligen kan vara av intresse att
              göra som i Nederländerna, där man inte bara har öppnat upp för
              olika leverantörer utan också olika finansiärer av sjukvård. Om
              den enskilde inte bara behöver vända sig till landstinget skulle
              köerna kunna kortas ytterligare såsom man mycket framgångsrikt
              har gjort i Nederländerna.
            </seg>
          </u>
          <note type="speaker" n="76482f41">
            Anf. 90 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-13" n="1f776220">
            <seg n="6a5e93f4">
              Herr talman! Från regeringens sida finns det inga sådana planer.
              Det har gjorts en del utblickar eller framåtblickar för att försöka
              bedöma behovet av ytterligare medel på det här området. Kort sagt:
              Kommer de pengar som vi har att räcka för att finansiera en åldrande
              befolknings sjukvårdsbehov? Där pekar alla som ägnar sig åt det
              här på betydelsen av fler människor i arbete. Alltså: Större skatteintäkter
              genom att fler människor kommer i arbete snarare än höjda skattesatser
              är vägen framåt.
            </seg>
            <seg n="d9d207d2">
              Det handlar förstås också om att lyckas effektivisera vården
              på ett sådant sätt som gör att vi inte får onödigt långa väntetider,
              att komplikationer inte tillstöter och att vi får en vård som
              ger så mycket som möjligt för pengarna. Men regeringen har inga
              planer på något annat än att vården ska finansieras gemensamt
              och ges efter behov också i framtiden.
            </seg>
          </u>
          <note n="d61611a1">
            Omprövning av sjukförsäkringen
          </note>
          <note type="speaker" n="912716cc">
            Anf. 91 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-ebdd4e92e0a1836a-0" n="1e7b9701">
            <seg n="97e6779c">
              Herr talman! Min fråga går till socialförsäkringsminister Kristersson.
            </seg>
            <seg n="fc8fcc72">
              58 procent av de 18 000 personer som blev utförsäkrade vid årsskiftet
              hade blivit kvar i eller återvänt till sjukförsäkringen i september
              personer som uppenbarligen har varit för sjuka för att arbeta.
            </seg>
            <seg n="40990b6a">
              Min utgångsfråga innan debatten började i dag var hur många fler
              som skulle behöva drabbas innan ministern och regeringen är beredda
              att ompröva försäkringen och sätta stopp. Nu när jag har hört
              de övriga frågeställarna blir i stället min fråga, utifrån att
              statsrådet säger att det krävs att man är ödmjuk: Är det statsrådets
              tid på posten som ska vara avgörande för om regeringen gör de
              förändringar som uppenbarligen behöver göras i försäkringen eller
              är det problemet som vi uppenbarligen har sett? Både jag och Solveig
              Zander och många andra har ju pekat på problemet här i kammaren,
              precis som Gunvor G Ericson och Wiwianne Johansson. Är det statsrådets
              tid på platsen eller är det försäkringen som är problemet?
            </seg>
          </u>
          <note type="speaker" n="41220e71">
            Anf. 92 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-3a8b9d489da04da7-23" n="f30bebaf">
            <seg n="304d10bf">
              Herr talman! Jag ska inte ironisera över frågan. Men det är klart
              att det är väl en rimligt seriös inställning till ett nytt jobb
              att ta mer än några veckor på sig att sätta sig in i saker och
              ting som man inte i detalj har jobbat med tidigare. Jag tror inte
              att det i de flesta arbeten skulle uppfattas som en slarvighet
              eller saktfärdighet, men om detta kan man säkert tycka olika.
            </seg>
            <seg n="019d3d2a">
              De människor som den 1 januari lämnade sjukförsäkringen och kom
              till Arbetsförmedlingen och arbetslivsintroduktionen var människor
              som hade varit sjukskrivna i väldigt många år, mycket länge.
            </seg>
            <seg n="6da60a3f">
              Jag har egentligen bara ett enda svar på din fråga, och det är:
              Ringakta inte hur tufft det är att komma tillbaka till egen försörjning
              efter år i sjukskrivning! Ringakta inte de framsteg som många
              människor gör på vägen mot arbetsmarknaden! Ha också respekt för
              att det finns människor som inte klarar av den resan!
            </seg>
          </u>
          <note type="speaker" n="c8dc172c">
            Anf. 93 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-ebdd4e92e0a1836a-1" n="1e7b9701">
            <seg n="5fe15cd5">
              Herr talman! Nej, jag ringaktar inte detta. Det är svårt för
              människor att komma tillbaka efter långvarig sjukskrivning. Men
              min bild är att regeringen och ministern faktiskt ringaktar de
              problem som har uppstått med sjuka människor som inte får ersättning,
              som inte står till arbetsmarknadens förfogande och som i dag tvingas
              leva på socialbidrag. Detta är den stora och viktiga fråga som
              vi försöker diskutera.
            </seg>
            <seg n="9f7e13cb">
              Vi säger inte att allting var bra förut, men det är uppenbart
              att det inte är bra nu heller. Flera personer från andra politiska
              partier än oppositionen har faktiskt framfört kritik, precis som
              jag gör nu. Statsrådet Husmark Pehrsson har också enligt min bild
              lämnat över en promemoria till regeringen där hon har redogjort
              för detta. Regeringen som sådan, med statsministern, är ju inte
              ny på posten, så min fråga är fortfarande: Hur lång tid ska det
              behöva ta? Hur många människor ska bli utförsäkrade och bli utan
              ersättning, trots att de uppenbarligen är sjuka, innan ministern
              agerar?
            </seg>
          </u>
          <note type="speaker" n="ed9f5908">
            Anf. 94 Statsrådet ULF KRISTERSSON (M):
          </note>
          <u who="ulf_kristersson_socialforsak" xml:id="i-6517d8e988977c02-1" n="f30bebaf" next="i-76fb77dee3b05b13-1">
            <seg n="5aea9375">
              Herr talman! Jag uppfattade två frågor. Den första frågan handlar
              om vilka avvägningar myndigheter gör när det gäller att undersöka
              om människor har arbetsförmåga eller inte. I ett läge där väldigt
              många människor nästan automatiskt går till förtidspension, väldigt
              ofta av rena arbetsmarknadsskäl, är det klart att det är många
              svåra frågor man slipper ställa sig och heller inte får svar på.
              I ett läge där man på allvar prövar människor efter lång tids
              sjukskrivning och inte längre automatiskt förtidspensionerar människor
              blir det många tuffare frågor att ge svar på. Och de får inte
              alltid svar som är korrekta från början, och de får framför allt
              inte alltid svar som den enskilde är nöjd med.
            </seg>
            <seg n="0929cbf5">
              Den andra frågan handlar om människor som inte har en försäkrad
              inkomst. I ett läge där människor aldrig har arbetat och aldrig
              har haft en försäkrad inkomst finns det inte heller någon sjukpenning
              att utbetala. Detta är inte något nytt problem. Så har vi alltid
              haft det. Under ganska många år dolde vi detta i tidsbegränsad
              förtidspension som ledde in i permanent förtidspension. Det var
              inte något bra system.
            </seg>
          </u>
          <note n="fe85047d">
            Anf. 95 ANDRE VICE TALMANNEN:
          </note>
          <u who="ulf_kristersson_socialforsak" xml:id="i-76fb77dee3b05b13-1" n="f30bebaf" prev="i-6517d8e988977c02-1">
            <seg n="6d278308">
              Med detta är veckans frågestund avslutad. Jag vill tacka de närvarande
              statsråden och riksdagsledamöterna.
            </seg>
          </u>
          <note n="ffa5efd4">
            7 § Svar på interpellation 2010/11:24 om förhöjda halter av PFOS
            i norra och östra Mälaren
          </note>
          <note type="speaker" n="2eb92510">
            Anf. 96 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-6517d8e988977c02-2" n="0dff5bb6" next="i-76fb77dee3b05b13-2">
            <seg n="935f3a64">
              Herr talman! Åsa Romson har frågat mig vad jag avser att göra
              för att säkerställa att fisk och dricksvatten från norra och östra
              Mälaren inte utgör en långsiktig risk för människors hälsa, på
              vilket sätt jag avser att säkerställa att statliga aktörer inte
              undandrar sig ansvar för undersökningar och sanering vid misstankar
              om föroreningar samt på vilket sätt jag avser att agera för att
              minska användningen av PFOS i Sverige.
            </seg>
            <seg n="20c86b71">
              Det bästa sättet att säkerställa att fisk och dricksvatten inte
              långsiktigt utgör någon risk för människors hälsa är att minimera
              utsläppen av giftiga ämnen. Jag återkommer till det.
            </seg>
            <seg n="73362d9a">
              När det gäller det aktuella läget för fisk och dricksvattenskvalitet
              är det Livsmedelsverket som hanterar dessa frågor ur ett hälsoperspektiv.
              Livsmedelsverket utfärdar konsumtionsråd för fisk baserade på
              vetenskapliga riskbedömningar. Dessa råd kan man enklast hitta
              via deras hemsida. Livsmedelsverket har gjort bedömningen att
              den uppkomna situationen i norra och östra Mälaren inte föranleder
              några särskilda restriktioner utöver de vanliga konsumtionsråden.
              Enligt Livsmedelsverkets bedömning utgör påvisade halter av PFOS,
              perfluoroktansulfonat, i dricksvatten från området inte någon
              hälsorisk.
            </seg>
            <seg n="374c573d">
              Vad gäller sanering av förorenade områden och statens ansvar
              för att åtgärda föroreningar som uppkommit genom statliga aktörers
              verksamhet lämnade regeringen i maj förra året propositionen Miljöbalkens
              försäkringar och avhjälpande av förorenade områden till riksdagen.
              Ett av syftena med propositionen var att förtydliga organisationen
              och ansvarsfördelningen av de statliga insatserna på efterbehandlingsområdet.
              I enlighet med det har från och med årsskiftet Sveriges geologiska
              undersökning, SGU, ansvar för sanering av områden där den myndighet
              som har bedrivit förorenande verksamhet inte längre finns kvar.
              SGU har också möjlighet att företräda staten vid saneringar på
              områden där den myndighet som orsakat föroreningen fortfarande
              finns kvar men inte har möjlighet att driva ett efterbehandlingsprojekt
              i egen regi. Genom denna ansvarsfördelning har regeringen gjort
              det möjligt att genomföra saneringsåtgärder effektivt på de områden
              där staten har ansvar enligt miljöbalkens regler. Beträffande
              Räddningsverkets före detta räddningsskola i Rosersberg företräder
              SGU staten sedan i våras. Räddningsverket, som drev bland annat
              räddningsskolan i Rosersberg, förbjöd redan 2002 allt inköp och
              all användning av produkter som innehåller PFOS och PFOA, perfluoroktansyra,
              vid myndighetens samtliga skolor i Sverige.
            </seg>
            <seg n="a9771c65">
              När det gäller att minska användningen av PFOS har Sverige under
              en längre tid agerat pådrivande. År 2004 presenterade Kemikalieinspektionen
              en strategi för utfasning av PFOS för regeringen. Till följd av
              den anmäldes till EU-kommissionen i juli 2005 ett svenskt totalförbud
              för PFOS. Endast användning i hydrauloljor till flygplan föreslogs
              för undantag. Eftersom ett förslag till begränsning även diskuterades
              på EU-nivå fick förslaget en frysningstid till juli 2006. I förhandlingarna
              inom EU agerade Sverige för ett långtgående förbud. Slutresultatet
              blev ett direktiv som trädde i kraft i juni 2008 och som innebär
              förbud mot PFOS och ämnen som kan brytas ned till PFOS i kemiska
              produkter och varor. Undantag som inte är tidsbegränsade finns
              för vissa applikationer inom fotolitografisk och fotografisk industri,
              förkromning samt i hydrauloljor inom flygindustrin. Brandsläckningsskum
              som innehåller PFOS får användas till och med juni 2011.
            </seg>
            <seg n="7f88e499">
              Direktivet innehåller två översynsklausuler. Målet med dem är
              att se över möjligheten att avveckla de icke tidsbegränsade undantagen
              och att begränsa användningen av PFOA och ämnen som kan brytas
              ned till PFOA. Den senare klausulen innebär alltså att förbudet
              skulle kunna breddas till att omfatta en större del av de perfluorerade
              ämnena. En riskbedömning för PFOA har genomförts av Tyskland som
              ett underlag för senare överväganden om ytterligare åtgärder.
              Detta är ett arbete som Kemikalieinspektionen följer mycket noga.
            </seg>
          </u>
          <note n="be9bf717">
            I maj 2009 togs beslut om att lägga till PFOS till de tolv som
            redan är reglerade under Helsingforsskonventionen.
          </note>
          <u who="andreas_carlgren_miljoministe" xml:id="i-76fb77dee3b05b13-2" n="0dff5bb6" prev="i-6517d8e988977c02-2">
            <seg n="fcb6e3b0">
              Till sist vill jag nämna att regeringen i regeringsförklaringen
              aviserade att en nationell handlingsplan för att identifiera,
              begränsa och fasa ut farliga kemikalier ska utarbetas. För att
              genomföra detta arbete har regeringen i budgetpropositionen för
              2011 föreslagit en höjning av Kemikalieinspektionens anslag med
              25 miljoner kronor per år under perioden 20112014. Perfluorerade
              ämnen är en ämnesgrupp som kan vara aktuell för åtgärder inom
              ramen för denna handlingsplan.
            </seg>
          </u>
          <note type="speaker" n="3acf4c5b">
            Anf. 97 ÅSA ROMSON (MP):
          </note>
          <u who="asa_romson_0ca12e" xml:id="i-1451256c3cb92184-2" n="466a9cd4">
            <seg n="97f8def0">
              Herr talman! Jag vill tacka miljöministern för ett väldigt utförligt
              svar när det gällde just PFOS i det här området.
            </seg>
            <seg n="b60de801">
              Min interpellation tog kanske lite bredare upp den oro som jag
              tror att vi, många som bor i det här området, känner för flera
              saker som vi är beroende av. Det gäller inte bara fritidsfisket
              utan faktiskt också dricksvatten från den norra och östra delen
              av Mälaren. När vi läser de undersökningar som miljöförvaltningarna
              i kommunerna har gjort och dem som man har beställt från annat
              forskarhåll känns det väldigt oroväckande att de här miljögifterna
              finns i så pass koncentrerade halter. Det är också oroväckande
              att det är flera punktkällor från statliga aktörer i det område
              som nämns. Det handlar inte bara om den nedlagda räddningsskolan
              i Rosersberg, utan det handlar också om Arlanda.
            </seg>
            <seg n="75387743">
              I det här sammanhanget skulle jag vilja säga att det är väldigt
              viktigt att de statliga aktörerna uppträder som ett väldigt gott
              exempel och ett föredöme när det gäller att ta sitt ansvar för
              att fasa ut farliga kemikalier man får gärna gå före i den delen,
              vilket Räddningsverkets skola delvis har gjort men framför allt
              att man också sedan uppträder på ett korrekt sätt när det gäller
              att ta ansvar för att sanera marken och inte obstruerar mot en
              sådan process.
            </seg>
            <seg n="d8319c08">
              Jag har själv varit aktiv i kommunpolitiken. Jag vet att de lokala
              miljöförvaltningarna har ett oerhört starkt ansvar när det gäller
              att driva på sådana här processer. Man kan väl säga att de historiskt
              sett inte har fått så mycket hjälp alla gånger från den statliga
              nivån.
            </seg>
            <seg n="3860fbd6">
              Jag välkomnar den strukturförbättring som man gjorde under förra
              mandatperioden. Vi hoppas naturligtvis att det här ska kunna tas
              på ett bättre sätt, men i det här fallet har det än så länge inte
              lett till någon saneringsverksamhet utan snarare fortsatta obstruktioner
              i en rättslig process. Det visar kanske snarare att miljöministern
              borde fortsätta följa det här fallet, de här ärendena och det
              här området i lite större utsträckning.
            </seg>
            <seg n="24104a54">
              Man kan undra när det här området kommer att vara sanerat. Det
              är ju det som betyder någonting. Så länge området inte är sanerat
              fortsätter det ju att läcka ut i det som är norra Helsingforss
              och i förlängningen hela Storstockholms dricksvattensförsörjningsområde.
              Det är en av följdfrågorna, alltså när det här kommer att vara
              sanerat.
            </seg>
            <seg n="6dfc357b">
              Jag välkomnar att jag med stor glädje kunde höra i regeringsplattformen
              att man nu tänker ta sig an att göra en handlingsplan för det
              kemikaliepolitiska området. Det här är någonting som Miljöpartiet
              har efterfrågat under lång tid, men under hela förra mandatperioden
              kände vi inte riktigt att det fanns gehör för de här väldigt viktiga
              frågorna.
            </seg>
            <seg n="577bc5f0">
              Det är klart att jag nu skulle vilja höra lite mer konkret om
              åtgärder parallellt med att man också gör en strategisk handlingsplan.
              Vi vet att det finns många andra ämnen. PFOS har man hanterat
              internationellt man har gått fram i EU men det finns många andra
              ämnen där Sverige står och väntar där det behövs ytterligare fördjupade
              studier, som trots allt är lite resurskrävande i sin initiala
              fas. De resurserna har hittills saknats på kemikalieområdet, men
              vi får se vad den här budgeten, där ni ändå har lagt på lite pengar,
              kan betyda. Vi befarar att det är för lite, och vi återkommer
              till det i budgetdebatten.
            </seg>
            <seg n="10857a34">
              För att avsluta när det gäller det här området vill jag säga
              att det här inte riktigt är vilket litet utsläpp som helst i vilket
              område som helst. Jag vet att strukturen i Sverige medför att
              det är de lokala miljömyndigheterna som så att säga har huvudansvaret,
              men i Helsingforss län är det 26 olika kommuner som alla eller
              de flesta är beroende av en gemensam resurs som dessutom ligger
              väldigt nära ett tätbefolkat område. Vi får också en cocktaileffekt
              eftersom det ju inte bara är PFOS som kommer ut här, utan det
              är också andra gifter som lagras i fisken och som kommer upp i
              dricksvattnet.
            </seg>
            <seg n="089f99fb">
              Jag vädjar till miljöministern att hålla koll på den här frågan
              lite bredare än så, men jag tackar ändå för svaret.
            </seg>
          </u>
          <note type="speaker" n="cbcdcd98">
            Anf. 98 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-24" n="0dff5bb6">
            <seg n="5d1ba7e4">
              Herr talman! Först vill jag säga att det är en mycket viktig
              fråga som Åsa Romson har tagit upp. Jag delar verkligen engagemanget
              för att se att detta är frågor som nu måste följas mycket nära
              och där det också kommer att behövas olika initiativ.
            </seg>
            <seg n="3926c82f">
              Jag håller med om att många naturligtvis känner oro. Ett resultat
              som vi ser nu är att det finns tecken på att halterna är ytterligare
              förhöjda i området jämfört med vad tidigare mätningar har visat.
              Det är ett mycket farligt ämne vi talar om, PFOS, och det gör
              också att det finns mycket starka skäl för att vara ytterligt
              vaksam från i det här fallet Livsmedelsverkets sida det är den
              myndighet som har huvudansvaret. Jag vet och förväntar mig att
              myndigheten och andra berörda myndigheter tar sitt ansvar i den
              delen, men jag kommer att fortsätta följa detta noggrant.
            </seg>
            <seg n="712de81d">
              Sedan pekar Åsa Romson mycket riktigt på det dilemma som finns
              när staten är ansvarig för verksamheter där man också med nödvändighet
              hanterar delvis mycket farliga material. Ett exempel på det är
              Rosersberg. Ett annat är, precis som Åsa Romson nämnde, Arlanda.
              Det är just därför att staten ibland också ska gå före som Rosersberg
              tog beslutet tidigt 2002 att upphöra med användning av PFOS, men
              vad vi hanterar nu åtta nio år senare är följderna av det som
              upphörde att användas för så pass länge sedan.
            </seg>
            <seg n="fe8402d8">
              Det stämmer också att jag inte har tyckt att det var tillräckligt
              bra ansvarstagande och tillräckligt klarlagda roller. Det är därför
              jag tog initiativ till ändringen när det gäller miljöbalkens försäkringar
              och avhjälpande av förorenade områden med den proposition vi lade
              tidigare under förra mandatperioden.
            </seg>
            <seg n="9bbcf10f">
              Nu säger Åsa Romson att staten obstruerar i en rättslig process.
              Där är ju dilemmat att jag som minister inte kan lägga mig i exakt
              hur man hanterar en rättslig process. Men jag vill säkerställa
              att staten tar sitt fulla ansvar. Därför redovisar jag vilket
              ansvarsområde SGU har, vilket också följs upp av andra statliga
              myndigheter. Jag tänker fortsätta följa upp att det ansvaret verkligen
              tas. Jag vill också sätta i gång ett ordentligt nationellt arbete
              genom den handlingsplan som vi nu inleder när det gäller kemikaliearbetet.
            </seg>
            <seg n="515d65d4">
              Jag ser också att det kommer att vara viktigt att skynda på åtgärder
              för fler ämnen än PFOS och PFOA. Därför har jag senast i dag när
              jag talade på Kemikalieinspektionens konferens pekat på andra
              viktiga åtgärder som vi ska ta genom den här handlingsplanen och
              också att vi ska gå före i flera viktiga fall där det är nödvändigt.
              Exempel på det har varit kvicksilver, där vi förra perioden genomförde
              ett nationellt förbud och där vi nu går vidare och förbereder
              ett bredare förbud när det gäller bisfenol A.
            </seg>
            <seg n="19160f04">
              Jag ser att det också kommer att finnas värdefulla fortsatta
              möjligheter till samarbete. Jag välkomnar också de möjligheter
              som Åsa Romson öppnar där genom sitt intresse för frågorna.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="f1e8e7c0">
            8 § Svar på interpellation 2010/11:33 om biologisk mångfald och
            täkter
          </note>
          <note type="speaker" n="258e7587">
            Anf. 99 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-6517d8e988977c02-3" n="0dff5bb6" next="i-76fb77dee3b05b13-3">
            <seg n="108f47e1">
              Herr talman! Åsa Romson har frågat mig om jag, med anledning
              av Miljööverdomstolens tolkning av den borttagna stoppregeln för
              förlust av biologisk mångfald vid täkter, har för avsikt att ta
              initiativ till att ändra miljöbalken för att säkra skyddet av
              biologisk mångfald och skyddsvärda arter.
            </seg>
            <seg n="93e7c2ca">
              Skyddet för hotade arter och betydelsen av biologisk mångfald
              är i dag en av de viktigaste miljöfrågorna både nationellt och
              internationellt. Ett viktigt sätt att åstadkomma ett skydd för
              hotade arter och att värna den biologiska mångfalden är att ha
              effektiva regelverk. Den biologiska mångfalden är en del av miljöbalkens
              övergripande mål, och enligt miljöbalkens portalparagraf ska balken
              tillämpas så att den biologiska mångfalden bevaras. Bestämmelser
              till skydd för hotade arter och värdefulla naturmiljöer finns
              i flera av miljöbalkens kapitel.
            </seg>
            <seg n="84377e88">
              För att bestämmelser ska vara effektiva och ge ett starkt skydd
              är det viktigt att de är tydliga. Den tidigare gällande stoppregeln
              var inte tydlig. Det var oklart hur bestämmelsens tillämpningsområde
              skulle avgränsas. Syftet med den regeländring som trädde i kraft
              den 1 augusti 2009 var att åstadkomma ett bättre och tydligare
              regelverk. Samtidigt som den otydliga stoppregeln togs bort infördes
              två nya bestämmelser som syftar till att ge ett starkare och bättre
              skydd för naturgrus och våtmarker.
            </seg>
            <seg n="436aabd0">
              Åsa Romson menar att Miljööverdomstolens dom i målet avseende
              Nordkalks ansökan om tillstånd till en kalkstenstäkt på Gotland
              ska tolkas som att miljöbalkens skydd för biologisk mångfald har
              försvagats. Jag anser inte att det går att dra den slutsats av
              Miljööverdomstolens dom som Åsa Romson har gjort.
            </seg>
          </u>
          <note n="1dbdb7ec">
            Miljödomstolens prövning av Nordkalks kalktäkt innehöll ett flertal
            frågor varav stoppregelns tillämpning endast var en. Prövningen
            omfattade också frågan om täktens lokalisering utifrån bestämmelserna
            i 2 och 3 kap. miljöbalken, möjligheten att ge tillstånd enligt
            bestämmelserna om Natura 2000 och tillåtligheten av vattenverksamheten.
          </note>
          <u who="andreas_carlgren_miljoministe" xml:id="i-76fb77dee3b05b13-3" n="0dff5bb6" prev="i-6517d8e988977c02-3">
            <seg n="a0b6882a">
              I samtliga dessa frågor gjorde Miljööverdomstolen en annan bedömning
              än miljödomstolen. Miljööverdomstolen ansåg, till skillnad från
              miljödomstolen, att det inte finns någon realistisk alternativ
              lokalisering av täktverksamheten. Miljööverdomstolen ansåg också,
              till skillnad från miljödomstolen, att intresset av materialutvinning
              väger tyngre än naturvårdsintressena. Vid bedömningen av om det
              var möjligt att ge tillstånd enligt bestämmelserna om Natura 2000
              värderade Miljööverdomstolen de skydds- och kontrollåtgärder som
              bolaget har åtagit sig att vidta annorlunda än vad miljödomstolen
              gjort. Miljööverdomstolen fann därför, till skillnad från miljödomstolen,
              att täkten inte skulle påverka de skyddade livsmiljöerna i området
              som helhet eller medföra att de skyddade arterna skulle utsättas
              för en störning som på ett betydande sätt kunde försvåra bevarandet
              av arterna i området. Slutligen ansåg Miljööverdomstolen, till
              skillnad från miljödomstolen, att vattenverksamheten var tillåtlig.
            </seg>
            <seg n="07467380">
              Att stoppregeln upphävts saknade, såvitt det är möjligt att bedöma,
              betydelse för Miljööverdomstolen vid bedömningen av samtliga dessa
              frågor.
            </seg>
            <seg n="e35e0529">
              Man kan också notera att Miljööverdomstolen i sitt remissvar
              över förslaget att ta bort stoppregeln delat regeringens uppfattning
              att de generella reglerna i 1, 2 och 3 kap. miljöbalken är tillräckliga
              för reglering av täkter och att stoppregeln kan tas bort utan
              att det leder till en ändring av bedömningarna vid prövning av
              täkter.
            </seg>
            <seg n="a96dd2e9">
              Jag delar Åsa Romsons uppfattning att det är av stor vikt att
              det finns ett starkt och effektivt skydd för den biologiska mångfalden.
              De nya bestämmelserna har ännu bara varit i kraft i lite mer än
              ett år. Jag kommer att följa domstolarnas tillämpning av de nya
              bestämmelserna. Om en framtida tillämpning av miljöbalken skulle
              utvisa att skyddet för den biologiska mångfalden har minskat kommer
              jag att verka för en regeländring så att skyddet för den biologiska
              mångfalden är fortsatt starkt.
            </seg>
          </u>
          <note type="speaker" n="0d6e7c1f">
            Anf. 100 ÅSA ROMSON (MP):
          </note>
          <u who="asa_romson_0ca12e" xml:id="i-1451256c3cb92184-3" n="466a9cd4">
            <seg n="ae12dcd5">
              Herr talman! Jag tackar för miljöministerns utförliga svar. Jag
              välkomnar varmt att miljöministern lovar att följa praxis kring
              skyddet för biologisk mångfald och att det behöver vidtas åtgärder
              för att det ska vidmakthållas.
            </seg>
            <seg n="adc05f02">
              Självklart hade jag hoppats att Andreas Carlgren, efter hemkomsten
              från mötet i Nagoya och efter att nu ha talat sig varm för biologisk
              mångfald, tagit tillfället i akt och berättat om förstärkningar
              av skyddet för biologisk mångfald, men med en borgerlig regering
              får man väl vara glad om det på miljöområdet åtminstone utlovas
              skyddsnivåer som vidmakthålls.
            </seg>
            <seg n="2791e8e9">
              Jag och miljöministern gör uppenbarligen inte riktigt samma tolkning
              av domen i Bungemålet på Gotland och vad det betyder för biologisk
              mångfald och det skydd vi har i den gällande miljöbalken. Miljöministern
              menar att borttagandet av stoppregeln för täkter inte haft någon
              som helst påverkan på utslaget eller på att miljödomstolen och
              Miljööverdomstolen kommit till så olika slutsatser. Miljöministern
              hävdar, precis som under lagstiftningsärendet, att regeländringen
              inte försvagar skyddet för biologisk mångfald. Jag måste beträffande
              det sista säga att det hedrar ministern att han i alla fall är
              konsekvent. Det framstår dock som om inte naivt så åtminstone
              lätt optimistiskt, om man ser på saker och ting i backspegeln.
            </seg>
            <seg n="b73cbf26">
              Vad gäller de diametralt motsatta slutsatser som Miljööverdomstolen
              och miljödomstolen kommit fram till i detta mycket omtalade och
              omdebatterade mål får nog skillnaderna sägas vara anmärkningsvärt
              stora. När man ska analysera praxis, som miljöministern är inne
              på, är det märkligt att man säger att man inte kan se att stoppregeln
              ju inte fanns när Miljööverdomstolen gjorde sin bedömning. Det
              var förutsättningen för hela deras bedömning. Det man ser i deras
              slutsats bygger helt och fullt på att den regeln inte fanns.
            </seg>
            <seg n="95053aca">
              När man ska bedöma huruvida borttagandet av stoppregeln har,
              eller inte har, försvagat skyddet för biologisk mångfald menar
              jag nog att Bungemålet är ett tydligt praktiskt exempel. Där visas
              praxis före och praxis efter regelns ikraftträdande, det vill
              säga regeln att ta bort stoppregeln. Om det ska göras en praxisbedömning
              framöver hoppas jag att ministern inte plockar ut de fall som
              ensidigt visar att det skulle kunna vara en försvagning av biologisk
              mångfald. I så fall får vi inte en särskilt tillförlitlig bild;
              åtminstone kommer jag inte att lita på den bilden. Jag skulle
              därför gärna vilja fråga miljöministern hur han tänker avgöra
              ifall praxis har visat på detta. Metodologiskt är det inte en
              särskilt lätt fråga.
            </seg>
            <seg n="ba5c7ee6">
              Sedan säger miljöministern att det var tydligt att det inte var
              fråga om en försvagning när man hade uppe ärendet från regeringens
              sida. Jag skulle vilja säga att flertalet av de tunga remissinstanserna
              påtalade att borttagandet av stoppregeln var en försvagning. Flera
              länsstyrelser och till exempel miljödomstolen i Vänersborg tyckte
              att stoppregeln pekade på att skyddet för biologisk mångfald kunde
              försvagas. Miljödomstolen i Växjö menade att borttagandet innebär
              risk för negativa konsekvenser för miljön, som på så vis medför
              lättnader vid en tillståndsbedömning. Länsstyrelsen på Gotland
              ville ha ett starkare skydd för biologisk mångfald. Remissinstanserna
              var alltså tydliga. Det är en försvagning, eller innebär risk
              för försvagning. Jag tror att deras bedömning tyvärr verkar trovärdig.
            </seg>
            <seg n="904cde4b">
              Jag har förståelse för att miljöministern vill invänta ytterligare
              praxis, men i hans framförande framstår det som att han gärna
              vill bortse från Bungemålet i den praxisen. I så fall måste jag
              säga att han är ute på en ganska hal bana, för då kommer han att
              försöka bevisa att det inte har blivit någon försvagning. Det
              här är ju en ganska komplex materia och då kommer vi tyvärr att
              fortsätta att ha olika ståndpunkter beträffande om biologisk mångfald
              skyddas bättre eller sämre i Sverige i dag än vad som var fallet
              innan den borgerliga regeringen tillträdde.
            </seg>
          </u>
          <note type="speaker" n="9ab1034b">
            Anf. 101 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-25" n="0dff5bb6">
            <seg n="a8e3843e">
              Herr talman! Jag tycker att det är en viktig fråga Åsa Romson
              tar upp. Det handlar övergripande om att se till att vi har tillräckligt
              starkt skydd för biologisk mångfald. Där är jag självklart med
              på att åstadkomma förstärkningar försök inte få det till att vi
              inte skulle vilja åstadkomma det men det handlar om på vilket
              sätt vi ska göra dem.
            </seg>
            <seg n="a8b9dcf9">
              Det hela är inte så enkelt. Om man står med en regel som de som
              bedömer den säger är otydlig och inte påverkar tillräckligt mycket
              i själva ärendet är det inte säkert att det är den regeln man
              ska använda sig av. Debatten handlar alltså om i vilken grad just
              stoppregeln skulle kunna vara det viktiga verktyget för att åstadkomma
              det skydd som både Åsa Romson och jag vill ha.
            </seg>
            <seg n="5a5664e0">
              Vi hade en regel som inte var tydlig. Där sade Miljööverdomstolen
              att om man tog bort den skulle det inte leda till ändrade bedömningar
              vid prövning av täkter eftersom det i själva verket är 2 kap.
              i miljöbalken 1, 2 och 3 kap. som gäller täkter, och det är de
              som kommer att bedömas.
            </seg>
            <seg n="bcf41520">
              Det handlar inte om ifall vi ska ha starkt skydd eller inte.
              Det handlar inte om ifall vi ska ha skarpa regler eller inte.
              Det handlar om att vi ska sortera bort sådana regler som inte
              visar sig vara skarpa, som inte visar sig vara tydliga. Därmed
              kommer vi till knäckfrågan, när nu ett första fall har prövats.
              Man säger nämligen att det är stoppregeln som har påverkat utgången.
              När jag fått föredragningarna av de jurister som bedömt frågan
              säger jag att nej, det finns ingenting som tyder på att den nya
              utformningen av nya regler för skydd skulle ha försvagat utgången
              i den här delen.
            </seg>
            <seg n="591a7dc0">
              Det har inte handlat om stoppregeln utan om andra delar i lagstiftningen.
              Låt oss i så fall diskutera dem. Jag vet att ni, Åsa Romson, tidigare
              tyckte att det var fel att avskaffa stoppregeln. Jag vet att ni
              därför kommer att komma tillbaka och säga att den borde återinföras.
              Det är inte konstigt, men jag hävdar att det inte löser den aktuella
              frågan, och det fall vi nu talar om har inte visat att det löser
              den. Därför tror jag att det är bättre att se om de vägar vi har
              räcker eller om det behövs andra vägar för att klara just detta
              skydd. Det är jag beredd att diskutera, och jag kommer att fortsätta
              att följa de fall som nu visar sig.
            </seg>
            <seg n="2dbd9cac">
              Jag tänker inte heller ha prestige om det visar sig att skyddet
              mot alla odds blev försvagat på grund av borttagandet av stoppregeln.
              För mig har det inte varit någon stor prestigefråga att se till
              att ändringen går igenom. Men jag tyckte att det var praktiskt
              och klokt att slopa en regel som har fått kritik för att den inte
              håller måttet. Om det nu skulle visa sig att det vi har gjort
              i stället inte heller håller måttet är det klart att vi ska se
              till att vi har tillräckligt starkt skydd och tillräckligt goda
              regler, men vi ska inte ha krångel och bestämmelser i onödan,
              utan vi ska se till att de fungerar rätt.
            </seg>
          </u>
          <note type="speaker" n="46203b58">
            Anf. 102 ÅSA ROMSON (MP):
          </note>
          <u who="asa_romson_0ca12e" xml:id="i-1451256c3cb92184-4" n="466a9cd4">
            <seg n="7408d872">
              Herr talman! Jag hör att miljöministern nu upprepar att stoppregeln
              var otydlig, vilken massiv kritik det var och att den inte gick
              att använda över huvud taget. Jag tycker att det vore på sin plats
              att skilja mellan å ena sidan regler som är oklara för att de
              i teorin kan komma att generera för vissa oacceptabla slutsatser
              och å andra sidan regler som är oklara för att de ger oklara instruktioner
              om vad som är tillåtet eller inte. Jag undrar om miljöministern
              inte ser skillnaden mellan en stoppregel, som ger en tydlig indikation
              på vad som är tillåtet och vad som är otillåtet, och till exempel
              en generell hänsynsregel eller en avvägningsregel.
            </seg>
            <seg n="c7def646">
              Avvägningsregler och hänsynsregler är något vi har i det stora
              flertalet punkter i miljöbalken, och på vissa punkter finns det
              stoppregler. Det är inte otydligheten som är problemet med stoppreglerna.
              Det som är opraktiskt att hantera är att man inte har full avväganderätt
              från domstolens sida. Det är det aktörer som har kritiserat, för
              de har tyckt att det varit jobbigt att hamna i en domstolsprocess
              där det har funnits en regel som sagt att den biologiska mångfalden
              faktiskt kommer före. Om det finns skyddsvärda arter och deras
              livsbetingelser kan påverkas till det sämre ska de ha företräde.
              Det finns aktörer i samhället som tycker att det är en väldigt
              jobbig regel, men det är inte de aktörerna som värnar om den biologiska
              mångfalden. Det är den framtida biologiska mångfaldens skydd i
              Sverige som får stryka på foten när man tar bort en sådan stoppregel.
              Man tar bort en regel som i många hänseenden är tydligare än många
              andra regler i miljöbalken.
            </seg>
            <seg n="2a56e661">
              Det var några som uppenbart tyckte att stoppregeln var väldigt
              tydlig men att den utgjorde ett hinder för deras verksamhet. Svenska
              bergmaterialindustrierna tillskrev ju regeringen just om att stoppregeln
              skulle tas bort. Det uppfattade jag som att de såg den som ett
              tydligt hinder. Att regeringen också gick dem till mötes och tog
              bort regeln var ett sätt att göra det lättare att utvinna täktmaterial
              även om detta påverkade skyddsvärda arter.
            </seg>
            <seg n="c54c6e44">
              Att man förnekar att den kontexten och de intressemotsättningarna
              finns och att reglerna i miljöbalken när det gäller skydd för
              biologisk mångfald måste vara användbara och tydliga och vara
              till förmån för de skyddsvärda arterna är att förneka komplexiteten
              i frågan. Det hoppas och förutsätter jag att en seriös miljöminister
              i Sverige inte gör.
            </seg>
            <seg n="38cb2382">
              Med detta sagt måste man titta på vad det är som skulle vara
              så otydligt med regeln. Vad var det som var så hårt kritiserat?
              Det var nog snarare så att det var strukturen.
            </seg>
            <seg n="85e0a642">
              Jag menar inte alls att skyddet för biologisk mångfald i Sverige
              står och faller med en stoppregel när det gäller täkter inte på
              långa vägar. Vad jag sade i mitt förra anförande var just att
              vi ska titta på praxis: Är vi på väg att få en rättspraxis i Sverige
              som sämre skyddar biologisk mångfald? Du vill i så fall göra något
              åt det. Du vill ju åtminstone vidmakthålla det. Då, skulle jag
              vilja säga, måste du bredda blicken. Det är flera saker som samspelar
              inte minst samspelar det med vilka regler vi skapar som stärker
              intressena för täktverksamhet, som vi ju vet är en av de mest
              miljöförödande verksamheterna som finns och där det är väldigt
              svårt att läka såren.
            </seg>
            <seg n="d7ec06de">
              Alla regler som stärker täktverksamheten och säger att åtkomsten
              till dessa råvaror är viktig kommer i sin tur att slå över på
              och minska skyddet för biologisk mångfald. Där undrar jag vilka
              initiativ som ministern tänker ta, för det är denna utveckling
              vi nu ser.
            </seg>
          </u>
          <note type="speaker" n="8bd65165">
            Anf. 103 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-26" n="0dff5bb6">
            <seg n="d9db3745">
              Herr talman! Låt mig först konstatera att vi inte bara tog bort
              stoppregeln utan vidare, utan vi införde samtidigt två nya bestämmelser
              som är till för att just ge ett starkare och bättre skydd för
              naturgrus och våtmarker. Min poäng är att det här inte på ena
              sidan står en som vill värna den biologiska mångfalden och på
              andra sidan någon som lite naivt och blåögt förnekar att det finns
              intressemotsättningar. Tvärtom kommer jag självklart att ha uppfattningen
              att det finns intressemotsättningar. Jag kommer självklart att
              ha uppfattningen att det inte bara räcker att ha ett starkt skydd
              utan att det också i många fall kommer att behöva stärkas.
            </seg>
            <seg n="f04a5607">
              Jag kommer däremot att fortsätta fråga mig vilket som är bästa
              sättet att åstadkomma detta. Jag har fortfarande föreställningen
              att vi har åstadkommit ett bättre sätt att nå det skyddet.
            </seg>
            <seg n="99a50ddb">
              Jag tänker inte lägga prestige i detta. Det här var inte en fråga
              som vi lade massiv tyngd vid, för att använda det uttrycket. Jag
              har inte ens uppfattat att det fanns massiv kritik mot stoppregeln,
              men det fanns skäl att vara kritisk, vilket ju är något annat.
              Nu har vi tagit bort den och ersatt den med andra regler. Nu tänker
              jag fortsätta följa rättstillämpningen. Om det visar sig att detta
              inte följs på ett bra sätt är jag självklart också beredd att
              vidta ytterligare åtgärder.
            </seg>
            <seg n="8519f499">
              Min poäng är bara att det exempel vi nu diskuterar och som var
              anledningen till Åsa Romsons interpellation faktiskt inte visar
              att det var fel att ta bort stoppregeln. Än så länge har vi alltså
              inte några sådana bevis, utan det är bara förmodanden och kritik
              som bygger på den debatt som fördes innan lagen infördes. Jag
              vågar utifrån det som har visat sig så här långt hävda att det
              var en bra förändring vi gjorde.
            </seg>
            <seg n="ad05e384">
              Det är också viktigt att framhålla att det inte alltid är så
              enkelt att man tydligt kan säga att biologisk mångfald går före.
              Principen är rätt, men det finns i varje enskilt fall också avvägningar
              som behöver göras. Jag tror också att du, Åsa Romson, ser det
              när du ställs inför de frågorna. Det är alltid frågan vad som
              är en rimlig avvägning. Annars riskerar man att hamna i att det
              inte blir bättre för den biologiska mångfalden utan bara mer krångel
              eller mer regler. Det gagnar ingen.
            </seg>
            <seg n="0a34d756">
              Det sista som gagnar miljöpolitiken är att det just blir krångel
              och regler, utan det är skyddet vi ska ha. Det är den effektiva
              miljöpolitiken som vi måste komma åt. Där vill jag gärna samarbeta
              och tillsammans se vad det finns för erfarenheter att dra av den
              förändring vi gjorde eller om det finns andra förändringar som
              måste tillskapas.
            </seg>
          </u>
          <note type="speaker" n="71d4ef86">
            Anf. 104 ÅSA ROMSON (MP):
          </note>
          <u who="asa_romson_0ca12e" xml:id="i-1451256c3cb92184-5" n="466a9cd4">
            <seg n="805ac047">
              Herr talman! Det är uppenbart att våra bedömningar skiljer sig
              åt i sak. Är en storskalig kalkbrottsindustri i ett naturområde
              på norra Gotland som för Nordeuropa är unikt förenlig med synen
              att vi har ett starkt skydd för biologisk mångfald? Om man ser
              det som en ren avvägningsfråga beror ju allt på hur starka de
              andra intressena är. Hur många jobb räddar man och hur mycket
              ekonomi ligger det i företaget? Ju viktigare det intresset är,
              desto fler arter kan man försvåra livsförutsättningarna för. Det
              är vad avvägning handlar om. Det blir en plus- och minuslista
              över de här sakerna i domstolen.
            </seg>
            <seg n="4dcaaed7">
              Om vi ska ha biologisk mångfald kvar kommer det att finnas bortre
              gränser. Därför är det viktigt att miljöintressena i politiken
              står upp för dem. Jag vet att du tycker om att försöka säga att
              vi har samma mål, att vi vill samma saker och att det här måste
              bli det bästa, men du står faktiskt inte upp för miljöintressena
              här, utan du står upp för att allting handlar om avvägning. Att
              man kan bryta kalk och att arterna i området kan få det sämre
              är alltså okej. Där kan vi ha olika uppfattningar, men kom inte
              och säg att vi tycker lika, för det gör vi inte.
            </seg>
            <seg n="11edc096">
              Den här bedömningen visar tydligt att våra regler inte är fullständiga.
              Det kanske finns andra regler som man också behöver ändra, men
              i det här fallet är det uppenbart att det var stoppregeln som
              var öppningen. Utan den hade inte beslutet i Miljööverdomstolen
              och i Högsta domstolen blivit detsamma. Det är jag övertygad om,
              och det finns det många jurister som också har hävdat.
            </seg>
            <seg n="29d8506b">
              I sak handlar detta om vad som händer på marken. Där vill vi
              uppenbarligen lite olika saker. Jag hade värderat den biologiska
              mångfalden i det här området högre.
            </seg>
          </u>
          <note type="speaker" n="5f9fcd7e">
            Anf. 105 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-27" n="0dff5bb6">
            <seg n="a79dca89">
              Herr talman! Jag tycker att det i grunden är en väldigt konstruktiv
              ton som Åsa Romson har i debatten. Jag tycker också att de invändningar
              och synpunkter som kommer då blir mycket starkare. Jag uppskattar
              alltså debatten som sådan.
            </seg>
            <seg n="a788ea33">
              Sedan är det ändå så att den här debatten inte har handlat om
              huruvida det var rätt att exploatera kalkbrottet på Gotland. Det
              är inte den frågan jag haft att avgöra, utan det har varit just
              en domstolsprövning. Den enda frågan jag skulle bedöma var om
              stoppregeln hade hjälpt till med att få ett annat utslag när det
              gäller det här kalkstensbrottet. Jag säger, efter att ha lyssnat
              på de jurister som bedömt frågan och efter att ha sett vad Miljööverdomstolen
              sagt: Nej, det finns ännu inget tecken på att stoppregeln på allvar
              skulle ha förändrat bedömningen. Det är bara det jag har sagt.
            </seg>
            <seg n="dc16dd69">
              Sedan säger jag också att det är självklart att det kommer att
              kunna finnas bortre gränser just för vad som kan accepteras av
              exploatering eller av annan verksamhet som går ut över den biologiska
              mångfalden, så inte heller där har vi olika uppfattningar tvärtom,
              för detta är mycket viktigt.
            </seg>
            <seg n="107223ef">
              Åsa Romson, du säger att det är min hållning att det till sist
              är okej att arter måste stryka på foten. Nej! Jag håller inte
              med om att det är min uppfattning, men jag vet att det är precis
              vad ni hela tiden försöker klistra på mig. Där tycker jag, Åsa
              Romson, att din väldigt nyanserade ton i stället går över i en
              form av demagogi. Jag säger bara att bästa vägen att undvika att
              arter får stryka på foten i praktiken oftast ändå är att göra
              en avvägning eftersom det visar sig att det inte handlar bara
              om denna enda plats. Det handlar om ett sammanhang, och det sammanhanget
              behöver också klaras av i en avvägning.
            </seg>
            <seg n="ba7c479f">
              Låt oss fortsätta att följa detta. Jag förstår att Åsa Romson
              också kommer att bevaka mig och om jag gör tillräckligt i frågan
              och välkomnar även den granskningen av mig. Jag i min tur kommer
              att granska andra.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="b29d6462">
            9 § Svar på interpellation 2010/11:36 om flyget och utsläppshandeln
          </note>
          <note type="speaker" n="bbf169e5">
            Anf. 106 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-28" n="0dff5bb6">
            <seg n="07353bb6">
              Herr talman! Anders Ygeman har frågat infrastrukturministern
              vilka åtgärder statsrådet avser att vidta för att svensk flygindustri
              inte ska hamna i en ofördelaktig situation gentemot konkurrerande
              bolag hemmahörande i länder som ännu inte gjort nödvändiga förändringar
              i den nationella lagstiftningen för att integrera flyget i EU:s
              system för handel med utsläppsrätter. Interpellanten frågar också
              vilka åtgärder statsrådet verkar för att EU ska vidta mot de länder
              som släpar efter med implementeringen av lagstiftningen. Arbetet
              inom regeringen är så fördelat att det är jag som ska svara på
              interpellationen.
            </seg>
            <seg n="1ee61137">
              Direktivet som innebär att flyget ska omfattas av EU:s system
              för handel med utsläppsrätter skulle ha varit genomfört i nationell
              rätt senast den 2 februari 2010. Att inkludera flyget i EU:s system
              för handel med utsläppsrätter så att även denna sektor möter ett
              pris på utsläpp av koldioxid är en mycket viktig åtgärd. Sverige
              var pådrivande under förhandlingarna för att direktivet skulle
              bli ambitiöst och för att flyget skulle omfattas av utsläppshandeln
              så snart som möjligt. Det är en framgång att flygbolagen ska överlämna
              sina första utsläppsrätter våren 2013 för att täcka de utsläpp
              som sker under 2012. Sverige fortsätter också att aktivt agera
              till stöd för direktivet. Sverige har till exempel nyligen intervenerat
              till stöd för direktivet i EU-domstolen i ett mål där ett antal
              amerikanska flygbolag vill att domstolen ska förklara direktivet
              ogiltigt. De amerikanska flygbolagen vill inte att transatlantiska
              flygningar ska omfattas av utsläppshandeln.
            </seg>
            <seg n="85e764b2">
              Interpellanten anför att sju medlemsstater ännu inte genomfört
              flygdirektivet i sin nationella lagstiftning. Det är förstås av
              grundläggande betydelse för EU:s funktion att medlemsstaterna
              fullgör sina EU-rättsliga åtaganden i alla avseenden. Tyvärr händer
              det ibland att medlemsstater blir sena i genomförandet av en enskild
              rättsakt. Det finns dock fördragsreglerade processer som hanterar
              de situationerna. Det är EU-kommissionen som säkerställer tillämpningen
              av fördragen och av de åtgärder som institutionerna antar i enlighet
              med fördragen. När en medlemsstat inte genomför ett direktiv i
              tid inleder EU-kommissionen ett så kallat överträdelseärende mot
              medlemsstaten. Om medlemsstaten trots detta inte fullgör sina
              skyldigheter stämmer EU-kommissionen den aktuella medlemsstaten
              vid EU-domstolen för fördragsbrott. En stämning kan förenas med
              yrkanden på att betala viten om mycket höga belopp. Exempelvis
              kan nämnas att Frankrike på grund av bristande kontroll av olagligt
              fiske år 2005 dömdes att betala dels ett engångsbelopp på 20 miljoner
              euro, dels 58 miljoner euro per sexmånadersperiod till dess att
              detta åtgärdats.
            </seg>
            <seg n="04bf174c">
              Jag förutsätter således dels att samtliga medlemsstater fullgör
              sina EU-rättsliga åtaganden, inklusive att genomföra flygdirektivet
              i sin nationella lagstiftning så fort som möjligt, dels att EU-kommissionen
              i vanlig ordning agerar mot de medlemsstater som trots allt blir
              försenade. Jag finner mot denna bakgrund, det vill säga att samma
              regler kommer att gälla för alla flygbolag med verksamhet inom
              EU, ingen grund till oro över det svenska flygets konkurrenssituation
              i nu aktuellt avseende men kommer förstås att följa frågans fortsatta
              utveckling.
            </seg>
          </u>
          <note type="speaker" n="3a4dabd7">
            Anf. 107 ANDERS YGEMAN (S):
          </note>
          <u who="anders_ygeman_4dc216" xml:id="i-e4fd7df0d2f1f5e3-0" n="a0bbf5a0">
            <seg n="68b6d27d">
              Herr talman! Jag vill tacka miljöministern för svaret. Min fråga
              var vilka åtgärder miljöministern avser att vidta mot de sju länder
              som hittills inte har implementerat EU:s direktiv om utsläppshandeln.
            </seg>
            <seg n="2a98d0b7">
              Jag har i tidigare interpellationsdebatter och i andra debatter
              med miljöministern kritiserat ministern för att svara dåligt eller
              otydligt. Men här vill jag säga att miljöministern svarar föredömligt
              tydligt, för svaret på min fråga är att miljöministern inte tänker
              göra någonting ett kristallklart svar.
            </seg>
            <seg n="821c2c99">
              Det finns andra som har resonerat annorlunda i EU. Italien bedrev
              tidigare krypskytte mot Sverige eftersom de inte uppskattade den
              svenska restriktiva alkoholpolitiken. Det gick så långt att den
              svenska regeringen tvingades skjuta upp ikraftträdandet av den
              lagstiftningen. Lettland har klagat på att Sverige inte har följt
              arbetsmarknadsordningen när det gäller Lavaldomen. Varken jag
              eller miljöministern delar väl den uppfattning som Lettland så
              tydligt drivit. Finland, vårt nära grannland, har klagat på Sveriges
              låga skatt på diesel, någonting som kanske ledde till att den
              svenska regeringen gick fram och faktiskt höjde den skatten under
              föregående mandatperiod jag vet inte. Tyskland har i rådet tagit
              upp Luxemburgs bristande banktransparens, vilket i efterhand lett
              till att Luxemburg har ändrat sig. Inte minst Andreas Carlgrens
              ministerkollega Erlandsson har, i alla fall enligt egen utsago,
              hårt kritiserat Polen för dess bristande efterlevnad av de gemensamma
              reglerna om fiskerikontroll.
            </seg>
            <seg n="a7e2af7b">
              Min enkla fråga till statsrådet blir därför: Finns det ingen
              anledning för statsrådet att i alla fall överväga någon åtgärd
              för att få någon av de sju eftersläntrarna att anta den klimatlagstiftning
              som alla andra medlemsländer, inklusive Sverige, redan har implementerat?
            </seg>
          </u>
          <note type="speaker" n="24a11873">
            Anf. 108 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-29" n="0dff5bb6">
            <seg n="179f06e1">
              Herr talman! I grund och botten är Anders Ygemans hela fråga
              och utgångspunkt ett enormt kraftigt stöd för den kursomläggning
              som vi gjorde för drygt fyra år när alliansregeringen tillträdde.
              Det som verkligen var konkurrensstörande var den flygskatt som
              den socialdemokratiska regeringen införde och som de socialdemokratiska
              kommunalråden nere i Malmö påpekade ensidigt slog mot flyget på
              Sturup en flygskatt som inte hade någon som helst miljöpolitisk
              verkan men som slog ut flyg och i stället gagnade Kastrups flygplats.
              Det är klart att detta på samma sätt missgynnade de flygbolag
              vars plan lyfte från Sverige. Välkommen alltså, för det är en
              bra linje och en bra princip som du, Anders Ygeman, slåss för!
            </seg>
            <seg n="038b611a">
              Jag är helt beredd att hålla med dig om att de länder som ännu
              inte implementerat detta förtjänar all kritik. Men din fråga var
              precis som du här sagt hur man åtgärdar detta. Du har här en lång
              lista och räknar upp länder som i olika former har framfört kritik.
              Ja, om det är vad du kallar för åtgärd kan jag omedelbart leverera
              den åtgärden, för jag är mycket kritisk till de länder som inte
              implementerat detta. Jag är också beredd att framföra detta i
              många andra sammanhang, så det är inte alls problemet. Frågan
              är om jag ska ta över kommissionens roll och se till att medlemsstaterna
              i fråga inför denna lagstiftning. Där har kommissionen en mycket
              stark roll och mycket tydliga verktyg i sin hand. Jag är helt
              trygg med att de kommer att se till att de här medlemsstaterna
              implementerar lagstiftningen innan denna på allvar ska börja verka.
            </seg>
            <seg n="616fbf0b">
              Det är sant att den skulle ha införts redan den 2 februari i
              år, men poängen är att den auktionering och del av utsläppshandeln
              vi talar om ska börja gälla först 2012 eller 2013, så det är inte
              något tåg eller flyg som har missats. Det handlar om att man ännu
              inte har följt den byråkratiska tågordningen. Det ska man självklart
              göra. Jag är kritisk mot att man inte har gjort det. Jag tänker
              inte släppa taget om det. Ta det lite lugnt! Det är inte kritik
              som är åtgärd. Det är kommissionen som ska åtgärda. Jag levererar
              kritik på förhand, men kommer att följa upp det i olika sammanhang.
            </seg>
            <seg n="ef98974b">
              Jag tror att det här är en fråga där vi i grund och botten inte
              har så olika uppfattning, allra minst sedan nu också Anders Ygeman
              har uppfattningen att det här ska ske på lika konkurrensvillkor.
              Det är därför vi inte har velat ha den flygbubbla ni ville ha
              förra perioden. Vi står för att detta ska vara inom ett EU-system,
              och att det ska vara ett EU-system som alla omfattas av.
            </seg>
          </u>
          <note type="speaker" n="47b626a9">
            Anf. 109 ANDERS YGEMAN (S):
          </note>
          <u who="anders_ygeman_4dc216" xml:id="i-e4fd7df0d2f1f5e3-1" n="a0bbf5a0">
            <seg n="dca323c4">
              Herr talman! Jag får väl vara tacksam för att Andreas Carlgren
              använde åtminstone en tredjedel av tiden åt den fråga jag ställde
              i interpellationen och bara två tredjedelar av sitt anförande
              åt att förhärliga sin egen insats och motsatsen när det gäller
              den socialdemokratiska oppositionen. Det är i jämförelse med tidigare
              prestationer av Carlgren ett framsteg. Det bejakar jag.
            </seg>
            <seg n="1b12dbfa">
              Vi kan dra oss till minnes att vi röstade för införlivandet av
              EU i utsläppshandeln. Vi ville gå längre, vilket statsrådet var
              inne på. Vi bejakade att EU skulle finnas med i utsläppshandeln
              och röstade för det här i kammaren. Sedan ville vi ha tuffare
              åtgärder eftersom utsläppshandeln inte leder till att man får
              bära sina fulla miljökostnader. Där tror jag att vi är överens,
              även om Andreas Carlgren har glidit lite på den punkten. Därför
              krävs det ytterligare åtgärder för att få flyget att ta sitt klimatansvar.
            </seg>
            <seg n="1b78e593">
              Jag ska ägna en del av min tid åt frågan i interpellationen och
              inte bara åt svaret. Jag tycker att det är bra att Andreas Carlgren
              tar till sig interpellationen och är beredd att framföra kritiken.
              Det är trots allt nästan ett år sedan medlemsländerna skulle ha
              implementerat lagstiftningen. Jag ser fram emot att Andreas Carlgren
              som representant för Sverige kan återkomma till kammaren och säga
              att han har varit framgångsrik i kritiken, att han kan komma tillbaka
              från rådsmöten och säga: Jag har varit framgångsrik. Jag har hela
              Sveriges riksdag bakom mig. Nu har alla länder i EU implementerat
              den här lagstiftningen, och nu kan vi gå vidare mot en ännu tuffare
              lagstiftning som leder till att flyget också klarar sitt klimatåtagande.
            </seg>
          </u>
          <note type="speaker" n="4d7dd3ff">
            Anf. 110 Miljöminister ANDREAS CARLGREN (C):
          </note>
          <u who="andreas_carlgren_miljoministe" xml:id="i-3a8b9d489da04da7-30" n="0dff5bb6">
            <seg n="d5f4111b">
              Herr talman! Anders Ygeman är sig lik. Om man råkar säga att
              vi avskaffade ett dumt beslut som genomfördes på den tiden det
              var en socialdemokratisk regering har man använt två tredjedelar
              av sin tid till att förhärliga sig själv. Jag vet inte om jag
              kan hjälpa dig på den punkten, Anders Ygeman.
            </seg>
            <seg n="d778a0c3">
              När det gäller utsläppshandeln anser vi att det ska vara tuffare
              regler. Som du vet har vi slagits för att det ska vara hundraprocentig
              auktionering i utsläppshandeln från början. Vi fick inte med oss
              de andra EU-staterna på det. Nu ska vi se till att de följer de
              regler som gäller. Vi kräver av kommissionen att den ska ha den
              roll som kommissionen ska ha. Jag tänker inte spela polis när
              jag inte är det, däremot tänker jag kritisera dem som inte följer
              regelverket. Där tror jag att vi i grunden har samma uppfattning.
              Därför tror jag inte att vi behöver förlänga debatten.
            </seg>
            <seg n="0580eba1">
              Jag vet att du kommer att fortsätta att kolla mig, även om det
              var den nya infrastrukturministern som du egentligen ville ha
              koll på. Du får stå ut med mig ett tag till. Jag kommer att stå
              ut med att kritisera dem som ska kritiseras.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="82f75f27">
            10 § Svar på interpellation 2010/11:37 om nationellt samordnad
            luftburen ambulanssjukvård
          </note>
          <note type="speaker" n="60d4a632">
            Anf. 111 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-14" n="1f776220">
            <seg n="2fcef0b4">
              Herr talman! Gunilla Svantorp har frågat mig vilka åtgärder jag
              avser att vidta för att tillse att Helikopterutredningens förslag
              går över i verkställighet och när jag avser att presentera en
              tidsplan och ett finansieringsförslag för att förverkliga utredningens
              intentioner om behovet av ett väl fungerande och integrerat system
              för luftburna ambulanstransporter som en viktig strategisk resurs
              för sjukvården.
            </seg>
            <seg n="eee1f10e">
              Varje landsting har enligt hälso- och sjukvårdslagen det övergripande
              ansvaret för hälso- och sjukvården inom sitt område. I det ansvaret
              ingår bland annat att landstingen ska svara för att det finns
              ändamålsenliga ambulanstransporter. Det finns inte något närmare
              angivet krav på om transporterna ska ske på väg eller i luften
              utan det väsentliga är att landstingen även i detta led av vårdkedjan
              uppfyller lagens krav på en god vård.
            </seg>
            <seg n="86624cd2">
              Ett antal landsting har sett ett behov av luftburna ambulanstransporter
              medan andra landsting av olika skäl har gjort bedömningen att
              ambulanstransporter på väg är tillräckliga. I vissa fall har dessa
              landsting nyttjandeavtal med de landsting som förfogar över luftburna
              ambulansresurser.
            </seg>
            <seg n="850a8038">
              De nuvarande förhållandena skiljer sig därmed inte från hälso-
              och sjukvården i övrigt. För att kunna ge en vård av hög kvalitet
              samtidigt som resurserna utnyttjas effektivt förutsätts i många
              fall samarbete landstingen emellan och att man använder varandras
              resurser. Detta sker i dag inom en rad frågor på hälso- och sjukvårdens
              område utan att staten styr samordningen eller finansierar vården.
            </seg>
            <seg n="05c74eb8">
              Jag kan inte se att denna fråga, som gäller struktur och organisation
              av transporter inom hälso- och sjukvården, skiljer sig från övrig
              hälso- och sjukvård på ett sådant sätt att det skulle motivera
              att vi frångår landstingens ansvar för att styra och finansiera
              hälso- och sjukvården.
            </seg>
            <seg n="bd9f19c4">
              Helikopterutredningen skisserade flera alternativ till hur landstingen
              ytterligare kan öka sin samordning när det gäller luftburen ambulanssjukvård.
              Utredningen gjorde bland annat bedömningen att landstingen gemensamt
              kan bilda bolag för att samordna offentlig upphandling av tjänster
              för luftburen ambulanssjukvård. Genom bolaget skulle landstingen
              även kunna samordna planeringen av sekundärtransporter, utbildning
              och uppföljning av verksamheten.
            </seg>
            <seg n="0bf4cfde">
              Jag välkomnar att landstingen i större utsträckning än i dag
              genomför en samordning av den luftburna ambulanssjukvården och
              jag delar utredningens bedömning att det inte finns några formella
              hinder mot detta.
            </seg>
          </u>
          <note type="speaker" n="507e9a4f">
            Anf. 112 GUNILLA SVANTORP (S):
          </note>
          <u who="gunilla_svantorp_099889" xml:id="i-c66661b183a7a5d4-0" n="9a42a4d5">
            <seg n="d4036a1d">
              Herr talman! Jag tackar statsrådet för svaret, även om jag inte
              är särskilt nöjd med det.
            </seg>
            <seg n="479679bc">
              Jag konstaterar att det här är en fråga som många har arbetat
              med i många år. Det är en fråga som har krävt stor utredningskompetens,
              många sammanträden och mycket tid tid som kostar pengar. Man kan
              fråga sig varför utredningar tillsätts om regeringen ändå inte
              tänker göra något åt utredningarnas slutsatser.
            </seg>
            <seg n="3479a71e">
              Den utredning som jag har ställt frågor om, Helikoptern i samhällets
              tjänst , som överlämnades i december 2008 och som är ett gediget
              utfört arbete har lämnats åt sitt öde. Jag undrar naturligtvis
              varför.
            </seg>
            <seg n="cb67b20d">
              Utredningen är, som sagt, gedigen. Man kan ta del av historien
              kring tidigare utredningar i frågan. Man kan ta del av tankar
              kring funktioner, personal och medicinskteknisk utrustning i helikoptrarna.
              Man får en bra bild av omvärldens syn på luftburen ambulanssjukvård.
            </seg>
            <seg n="78adace3">
              I dag är det landstingen som är ansvariga för ambulanstransporter
              i Sverige, oavsett hur de utförs. Det regleras i hälso- och sjukvårdslagen,
              som statsrådet så riktigt säger. Det är säkert också anledningen
              till att det ser så olika ut i olika landsting. I dag finns det
              ambulanshelikoptrar i sju landsting. Ytterligare två landsting
              har avtal med Sjöfartsverket om att använda SAR-helikoptrarna
              för ambulansuppdrag.
            </seg>
            <seg n="9bec8493">
              Nu finns vi riksdagsledamöter här i riksdagen för att pröva lagarna.
              Är de rätt? Behöver något ändras? Saknas någon lag? När det handlar
              om ambulanstransporter och hur de ska regleras i lagen kanske
              vi har kommit till den punkt där vi behöver ändra i lagen. Det
              är det som jag tycker att vi behöver diskutera. Det är en av anledningarna
              till att jag ställde interpellationen.
            </seg>
            <seg n="c4c96f61">
              Frågan handlar mycket om jämlikhet. Kan vi verkligen fortsätta
              att tillåta att omhändertagandet vid akuta sjukdomstillstånd eller
              olycksfall ser olika ut beroende på hur landstingen har valt att
              ordna sin ambulanssjukvård, att det är en självklarhet att vissa
              människor beroende på var de bor eller var de befinner sig lever
              med tryggheten att om något händer kommer en helikopter och tar
              dem med till bästa vårdnivån medan andra människor får leva i
              otryggheten att veta att det kan ta lång tid innan de hamnar på
              rätt vårdnivå?
            </seg>
            <seg n="34c845e0">
              I svaret säger socialministern att utredningen skisserade flera
              alternativ till hur landstingen ytterligare kan öka sin samordning
              när det gäller luftburen ambulanssjukvård. Det stämmer inte riktigt
              med vad det står. Förslaget är att inrätta ett nationellt bolag
              för luftburen ambulanssjukvård som ägs gemensamt av staten och
              Sveriges Kommuner och Landsting.
            </seg>
            <seg n="3ea3865e">
              Mina frågor till statsrådet kvarstår. När kommer statsrådet att
              se till att utredningens förslag övergår i verkställighet? Varför
              vill inte statsrådet att staten ska delta i bildandet av ett nationellt
              råd?
            </seg>
          </u>
          <note type="speaker" n="c53db251">
            Anf. 113 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-15" n="1f776220">
            <seg n="78f35d60">
              Herr talman! Det finns en lång rad principiella frågor att diskutera
              i sammanhanget. Vad är statens ansvar inom hälso- och sjukvården
              och vad är landstingens ansvar? Hittills har vi haft den gemensamma
              uppfattningen att det är landstingen som har ansvaret. Det är
              de som organiserar sig, och det är de som svarar gentemot sina
              medborgare för att säkra en god och väl fungerande hälso- och
              sjukvård.
            </seg>
            <seg n="fd3b4898">
              På ett antal områden har staten ett ansvar. Det handlar bland
              annat om lagstiftning. Det handlar om att vi på vissa områden
              använder våra myndigheter för att få ett visst mått av styrning,
              till exempel när det handlar om nationella riktlinjer, forsknings-
              och utvecklingsarbete. Det kan ibland handla om att initiera arbeten
              så att de fungerar som en katalysator för att förstärka eller
              initiera en utveckling på ett visst område.
            </seg>
            <seg n="c902e2e2">
              Jag tror inte att vi ska förstatliga svensk hälso- och sjukvård.
              Med det följer att det sannolikt alltid kommer att finnas vissa
              skillnader mellan landstingen. En del av skillnaderna är acceptabla
              och kloka. Det handlar om olika förutsättningar. I andra fall
              är skillnaderna sådana att de behöver motverkas. Det kan handla
              om sådant som leder till att man inte får vård på lika villkor.
            </seg>
            <seg n="68363610">
              Vilken är den mest effektiva nivån för att organisera sjuktransporter?
              Är det på landstingsnivå eller på statlig nivå? Min slutsats kan
              inte bli annat än att det mest effektiva sättet att organisera
              detta är genom att landstingen, som också har ansvar för de övriga
              delarna av hälso- och sjukvården, också svarar för transporterna
              i samband med sjukfall. Det är helt enkelt anledningen till att
              vi inte har velat gå vidare med förslagen. Man ska också minnas
              att det här var Försvarsdepartementets utredning där en del av
              det här handlade om sjuktransporterna. Den här utredningens förslag
              har säkert kommit till nytta i många olika avseenden.
            </seg>
            <seg n="e1947049">
              En viktig information i sammanhanget kan också vara att enligt
              uppgift har SKL, Sveriges Kommuner och Landsting, själv startat
              ett projekt där man tar hänsyn till förslagen, eller åtminstone
              bygger delvis på förslagen, i utredningen för att ta fram ett
              underlag för beslut om samverkan när det gäller luftburen ambulansverksamhet
              mellan olika aktörer. Det här ska slutrapporteras till landstingsdirektörerna
              i juni 2011, om ungefär ett halvår. Jag tror att det är en klok
              och bra ordning att landstingen som är ansvariga för detta också
              tar ansvar för att lösa detta på ett ändamålsenligt sätt. Jag
              tror att det är det bästa sättet att åstadkomma de snabba och
              effektiva transporter som naturligtvis är en viktig del av svensk
              hälso- och sjukvård.
            </seg>
          </u>
          <note type="speaker" n="10be1bcd">
            Anf. 114 GUNILLA SVANTORP (S):
          </note>
          <u who="gunilla_svantorp_099889" xml:id="i-c66661b183a7a5d4-1" n="9a42a4d5">
            <seg n="c24ffad3">
              Herr talman! Det var ett mångordigt svar men inte direkt på vad
              jag hade frågat om. Som statsrådet mycket riktigt sade är det
              här en utredning som kanske handlar lite om den luftburna ambulanssjukvården
              och mycket mer om annat, men vi har ändå haft 58 andra utredningar
              som har handlat om ambulanssjukvård genom åren. Frågan är väl
              utredd. Varför starta en ny utredning om man ändå inte tänker
              bry sig om utredningens slutsatser?
            </seg>
            <seg n="65cdee55">
              Om man läser utredningen får man en god bild av hur andra länder
              har tänkt i frågan. Jag tänker främst på våra närmsta grannländer,
              framför allt Norge. I Norge har staten sedan 1988 tagit ett nationellt
              ansvar och genom statsbudgeten finansierat upphandlingen av helikoptrar.
              Staten är en aktiv ägare och ställer stora krav på flygsäkerheten
              i upphandlingarna. I Norge har man i dag elva baser och 12 helikoptrar,
              och uppdraget är att ha en anspänningstid på högst 15 minuter.
              Det viktigaste uppdraget är att flyga direkt ut på skadeplats,
              hämta hem patienten och sedan flyga till rätt vårdnivå. Man har
              i dag ett bolag som ägs av de fyra statliga sjukvårdsregionerna.
              Uppdraget är att upphandla och kvalitetssäkra ett system.
            </seg>
            <seg n="4242ca99">
              I Finland arbetar man just nu med att bygga upp ett liknande
              system som det Norge har. Tanken är att länderna ska samverka.
              Båda länderna har också uttryckt att de vill ha en samverkan med
              Sverige i frågan.
            </seg>
            <seg n="1beac489">
              Även i Sverige händer saker, precis som du sade, på SKL. I mitt
              eget län, Värmland, har man just gjort en genomgripande utredning
              för att undersöka behovet av luftburen ambulanssjukvård. Slutsatsen
              blev att det är angeläget att snarast införa en läkarbemannad
              ambulanshelikopter och läkarbil med stationering i länet detta
              för att man vet att det ger stora medicinska vinster i form av
              minskad dödlighet och sjuklighet.
            </seg>
            <seg n="9b41ab53">
              Statsrådet hänvisade i sitt svar till att landstingen samverkar
              och använder varandras resurser utan att staten styr samordningen.
              Det poängterade statsrådet också alldeles nyss. Men det är en
              sanning med modifikation. Vi har ändå något som heter rikssjukvård.
              Det var något som tillkom på statens initiativ därför att man
              såg att man inte kunde ställa kravet på att alla landsting kunde
              upprätthålla egen kompetens, erfarenhet och utrustning. Därför
              ändrade man i lagen och beslutade om att vissa saker i hälso-
              och sjukvården ska definieras som rikssjukvård för att garantera
              hög kvalitet och för att vara kostnadseffektiv. Jag menar att
              det bör finnas samma intresse från statens sida även i denna fråga.
              Självklart måste det vara kostnadseffektivare att äga ett bolag
              tillsammans, landsting och stat, och där ha den kompetens som
              behövs, än att varje landsting för sig ska bygga upp kompetens
              på egen hand för dyra pengar.
            </seg>
            <seg n="d289bbcb">
              Herr talman! Med tanke på den ändrade lagen om rikssjukvård,
              varför detta intetsägande svar om luftburen ambulanssjukvård?
            </seg>
          </u>
          <note type="speaker" n="2c0f686d">
            Anf. 115 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-16" n="1f776220">
            <seg n="5abf4194">
              Herr talman! Gunilla Svantorp använder som ett argument att frågan
              har utretts många gånger och därför borde förslagen genomföras.
              Men det är självklart inget argument. Det gäller om man har goda
              förslag som innebär förbättringar och där staten behöver vara
              med. Vår bedömning är att staten inte behöver vara med. Det är
              inte en fråga om det ska finnas ambulanshelikoptrar eller inte,
              utan det handlar om att de ska finnas där det är ändamålsenligt.
              Men det här kan landstingen göra själva.
            </seg>
            <seg n="13b00d2b">
              Parallellen med Norge fungerar inte heller eftersom staten har
              en helt annan roll i det norska hälso- och sjukvårdssystemet än
              vad den har i Sverige. När det gäller rikssjukvården undrar Gunilla
              Svantorp om det ska vara varje landsting för sig eller om staten
              och landstingen ska agera tillsammans. Jag tycker ingendera. Landstingen
              tillsammans klarar frågan själva. Staten ska gripa in där vi tror
              att det har ett mervärde och vi tror att det leder till klara
              förbättringar. Det som landstingen kan ta ansvar för själva och
              själva ska finansiera ska de också göra. Det skulle naturligtvis
              vara en poäng om man tänker sig att tillföra ytterligare pengar
              för att staten ska ta det ekonomiska ansvaret. Men några sådana
              förslag har jag inte sett i riksdagen från något parti. Det är
              naturligtvis en legitim ståndpunkt att driva. För vår del tycker
              vi att det här är en del av landstingens ansvar, och de har helhetsansvaret
              när det gäller hälso- och sjukvården.
            </seg>
          </u>
          <note type="speaker" n="326c0cb8">
            Anf. 116 GUNILLA SVANTORP (S):
          </note>
          <u who="gunilla_svantorp_099889" xml:id="i-c66661b183a7a5d4-2" n="9a42a4d5">
            <seg n="8ac03fce">
              Herr talman! Jag kan konstatera att vi har helt olika åsikter
              i frågan. Inför valet 2010 tillsattes olika grupper i olika partier
              som jobbade med olika frågor. I Alliansen tillsattes en sjukvårdsgrupp
              som bland annat kom fram till följande i sin rapport: Möjligheterna
              att få god vård i tid ska inte vara beroende av om du är man eller
              kvinna, ung eller gammal, infödd eller inflyttad till Sverige,
              har högre eller lägre utbildning eller inkomst, och inte heller
              var i landet du bor. Vård måste ges på lika villkor. Så är det
              tyvärr inte alltid i dag. En av de viktigaste utmaningarna är
              att säkerställa en rättvis och jämlik vård.
            </seg>
            <seg n="77b55264">
              Det håller jag med om det är en viktig utmaning.
            </seg>
            <seg n="f1905e14">
              Hur tänker statsrådet arbeta för att säkerställa att kravet från
              den egna arbetsgruppen på att vård ska ges på lika villkor blir
              verklighet? Eller ska rapporten från den egna arbetsgruppen också
              stoppas i en byrålåda någonstans och glömmas bort?
            </seg>
            <seg n="089bce94">
              När jag läser gamla interpellationsdebatter ser jag att även
              Alliansens riksdagsledamöter har varit oroliga och bekymrade.
              Så sent som förra året skrev Nina Larsson, FP, en motion med rubriken
              Inför en rikstäckande ambulanshelikopterresurs . Barbro Westerholm,
              också FP, har haft en interpellationsdebatt med statsrådet i frågan.
              Det är två exempel, och det finns många fler. Det visar att det
              är många som är bekymrade och inte nöjda med den lösning som finns
              i dag.
            </seg>
            <seg n="651bf203">
              Herr talman! Det duger inte att bara konstatera att luftburen
              ambulanssjukvård är hälso- och sjukvårdens eget ansvar inte när
              vi vet att det ser så olika ut i landstingen. Det är väldigt bra
              att SKL och landstingen själva nu har startat det här arbetet,
              men jag måste få ställa frågan till statsrådet: Hur tänker staten
              delta i den utredningen? Tänker staten delta i den utredningen?
            </seg>
          </u>
          <note type="speaker" n="37332030">
            Anf. 117 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-3c54dbfc8c8d374b-17" n="1f776220">
            <seg n="625b18da">
              Herr talman! När det gäller frågan om jämlik vård är det en av
              de absolut viktigaste saker som vi jobbar med under den här mandatperioden.
              Det handlar om att vi genom mätningar av kvaliteten, genom så
              kallade öppna jämförelser, bättre ska kunna se när vården inte
              lever upp till kravet att den ska vara jämlik i enlighet med hälso-
              och sjukvårdslagen. Vi ska kunna få vård på lika villkor i hela
              Sverige.
            </seg>
            <seg n="b9fa9129">
              Med det leder inte till den absoluta slutsatsen att det är staten
              som ska sköta helikopterverksamheten i Sverige, utan ansvaret
              för vården ska fortfarande ligga på landstingen. Vi ska där det
              finns skäl för det arbeta med att se till att få ännu bättre jämförelsematerial,
              alltså mäta och jämföra för att landstingen ska förbättra. På
              ett antal områden fordras det riktlinjer, och det är Socialstyrelsens
              roll att se till att de utfärdas. Men slutsatsen av detta måste
              inte med nödvändighet bli att det är staten som ska svara för
              helikopterverksamheten.
            </seg>
            <seg n="0b6150cd">
              Som jag nämnde genomför SKL ett arbete, och det sker delvis mot
              bakgrund av Helikoptern i samhällets tjänst . Men det är inte
              en utredning i vanlig mening, utan det är ett projekt som syftar
              till att ta fram beslut som ska kunna leda till samverkan mellan
              olika aktörer när det gäller luftburen ambulansverksamhet.
            </seg>
            <seg n="cf626043">
              Jag tycker att det är det rätta att landstingen, som har ansvaret
              för vården i alla olika delar, också ska ha ansvaret för att transporterna
              fungerar på det mest ändamålsenliga sättet över hela landet. Alla
              ska kunna känna sig trygga med att man snabbt kommer till doktorn
              när det behövs.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="5625fedb">
            11 § Svar på interpellation 2010/11:40 om bristande granskning
            av jobbcoacher
          </note>
          <note type="speaker" n="ed920146">
            Anf. 118 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-12465ba0124ff0b5-0" n="741b7f85">
            <seg n="09c882d7">
              Herr talman! Sven-Erik Österberg har frågat mig vilka åtgärder
              jag kommer att vidta med anledning av kritiken mot att jobbcoacherna
              inte granskas.
            </seg>
            <seg n="98b9df8b">
              Syftet med coachningsinsatser är att korta arbetslöshetstiderna
              och underlätta matchningen mellan arbetslösa och lediga jobb.
              Samtidigt är det viktigt att arbetet bedrivs på ett ändamålsenligt
              sätt, för att den positiva effekt som coachningen har inte ska
              gå förlorad.
            </seg>
            <seg n="b2d87160">
              Arbetsförmedlingen har sedan 2007 haft regeringens uppdrag att
              använda kompletterande aktörer, dit de privata coacherna räknas,
              som en del av sitt tjänsteutbud. Syftet är att göra utbudet av
              förmedlingstjänster större och mer diversifierat för att på så
              sätt förbättra matchningen. Arbetsförmedlingens egna utvärderingar
              tyder på att den som går till en kompletterande aktör har högre
              aktivitetsgrad och söker fler arbeten samt att jobbcoachning leder
              till sysselsättning i ungefär lika stor utsträckning om den bedrivs
              av en kompletterande aktör som av Arbetsförmedlingen.
            </seg>
            <seg n="db747073">
              Synpunkter och klagomål på de kompletterande aktörerna tas löpande
              emot och utreds av Arbetsförmedlingen. I de fall ytterligare utredning
              anses påkallad kan inspektioner genomföras på plats hos aktören.
              Dessutom genomför Arbetsförmedlingen löpande stickprovskontroller
              och enkäter om hur nöjda deltagarna är. Det är viktigt att detta
              arbete görs på ett sätt som medför att kvaliteten i insatserna
              säkerställs.
            </seg>
            <seg n="7c3354b6">
              Vad gäller arbetslöshetsförsäkringen har Inspektionen för arbetslöshetsförsäkringen
              (IAF) på uppdrag av regeringen under 2010 följt upp och analyserat
              hur Arbetsförmedlingens kontrollfunktion säkerställs i samarbetet
              med de kompletterande aktörerna. IAF:s senaste uppföljning visar
              att det finns brister när det gäller kontrollen av personer som
              uppbär arbetslöshetsersättning. Arbetsförmedlingen har efter tidigare
              kritik från IAF infört ett uppföljningssystem, som bland annat
              innefattar stickprovsinspektioner hos de kompletterande aktörerna
              och utbildningsinsatser som syftar till att säkerställa att informationsöverföringen
              fungerar på ett tillfredsställande sätt. Detta är en viktig fråga,
              och det finns skäl att fortsätta att bevaka den.
            </seg>
            <seg n="167c69e2">
              Regeringen anser att det är angeläget med fortsatt uppföljning
              och utvärdering så att verksamheten med kompletterande aktörer
              kan förbättras ytterligare.
            </seg>
          </u>
          <note type="speaker" n="1781dcd1">
            Anf. 119 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-5598ce48b03bcd01-0" n="4bf0bac1">
            <seg n="6e01fd64">
              Herr talman! Tack, statsrådet, för svaret!
            </seg>
            <seg n="71552956">
              Bakgrunden till att jag ställde den här frågan var att jag såg
              ett inslag i Rapport , eller möjligtvis Aktuellt , där det just
              anfördes ett fall där den som var berörd av coachningen var mycket
              kritisk till det sätt på vilket den gått till. En ledande tjänsteman
              från Arbetsförmedlingen svarade att det inte fanns skäl att göra
              något förtydligande eller att granska jobbcoachningen djupare.
              Jag tyckte att det var ett väldigt märkligt svar för att bemöta
              den kritik som har framförts. Bakgrunden var också alla de rapporter
              som har kommit in.
            </seg>
            <seg n="6f8d7e39">
              Det låter väldigt bra när statsrådet läser upp svaret och säger
              att Arbetsförmedlingen fortlöpande gör stickprov och följer upp
              de här verksamheterna ute i landet.
            </seg>
            <seg n="7dd2a8cd">
              Sanningen är ju den när man tittar på det här och vi har fått
              ganska många rapporter från ungdomar i den här verksamheten att
              det är vanligt att Arbetsförmedlingen hänvisar till en coach som
              finns långt ifrån den ort där man bor. En flicka i Fagersta, i
              mitt hemlän, pekade på att hon hade en coach i Hudiksvall, som
              hon inte tyckte fungerade. Det är svårt för Arbetsförmedlingen
              som har anlitat den coachen att få reda på hur det har fungerat.
              Det blir ju ett starkt glapp mellan verksamheten och uppföljningen.
            </seg>
            <seg n="b3b48fc7">
              Statistiken över hur coachningen fungerar är ganska gammal nästan
              ett år gammal och den visar att det fungerar ungefär lika hos
              andra aktörer som hos Arbetsförmedlingen själv. Det finns inget
              nytt. Jag hade kanske förväntat mig att regeringen efter de här
              diskussionerna skulle vara beredd att ta ett steg till för att
              göra en djupare analys av coachningen.
            </seg>
            <seg n="17f1329e">
              Många av de fall man hör talas om är beklämmande, framför allt
              när ungdomar beskriver hur det går till. En ung person beskrev
              det för mig. Han hade inte hört någonting från coachen på väldigt
              länge, men sedan ringde coachen. De hade ett samtal som var ganska
              bra rent socialt, men när det gällde jobb gav det inte så mycket.
              Däremot var en coach väldigt snabb med att till en flicka, som
              är 2223 år, direkt komma med ett papper som hon skulle fylla i
              för att få ut ersättning. Sedan hörde hon inte något mer från
              coachen.
            </seg>
            <seg n="7ac767c4">
              Många sådana här fall har berättats för mig som gäller dåligt
              engagemang. Det är också lätt att få en känsla av att coachningen
              i första hand görs där det går snabbt att få jobb. Om man har
              arbetssökande som det är betydligt svårare att få ut på arbetsmarknaden
              släpper man det efter tag, av det skälet att man får ersättning
              för en introduktion. När man sedan ser att det är väldigt svårt
              är det inte längre så intressant att coacha en person. Jag har
              fått många sådana indikationer.
            </seg>
            <seg n="0c3c2070">
              Jag tycker att det är trist, och det finns skäl att följa upp
              det djupare. Jag ger nu statsrådet chansen att i sitt svar vara
              tydligare med hur man kan följa upp den här verksamheten.
            </seg>
            <seg n="5087bf5a">
              Dessutom vet vi att utbildningsgraden och kompetensen inte är
              den allra bästa för många coacher. I många fall har det varit
              redan arbetslösa som har rekryterats för att bli coacher. Det
              behöver inte alltid vara fel. Men totalt sett kan man tycka att
              det borde vara högre kompetenskrav på coacher än vad som många
              gånger är fallet när man rekryterar.
            </seg>
          </u>
          <note n="bc6eb897" type="speaker">
            Anf. 120 TOMAS TOBÉ (M):
          </note>
          <u who="tomas_tobe_07ea93" xml:id="i-498ae0958efad595-0" n="fee3464b">
            <seg n="017e4fd2"/>
            <seg n="3a23e1c9">
              Herr talman! Jag vill tacka både interpellanten och statsrådet
              för att vi nu får till en diskussion om en så pass viktig fråga
              som coacherna.
            </seg>
            <seg n="9ff8bf3d">
              I dag i arbetsmarknadsutskottet hade vi besök från både SCB och
              Konjunkturinstitutet. Vi kunde då ta del av rapporter som visade
              på en mycket kraftig positiv utveckling när det gäller sysselsättningen.
              KI kunde tidigare också visa att vi framöver kommer att kunna
              ha en varaktig höjning av sysselsättningen på arbetsmarknaden.
            </seg>
            <seg n="0968909f">
              Detta sätter fokus på att det nu blir oerhört viktigt att vi
              får en matchning som fungerar väl på arbetsmarknaden, att vi har
              fler som hjälper arbetssökande och arbetsgivare att hitta varandra.
              Är det något vi vet från dem som står utanför arbetsmarknaden
              i dag är det att många saknar kontaktvägar in till jobben. Där
              är jobbcoacherna oerhört viktiga.
            </seg>
            <seg n="546f6693">
              Det är klart att det, som interpellanten säger, är viktigt att
              följa upp detta, att vi ska ha kvalitet i verksamheten och att
              det ska vara ordning och reda. Det är givetvis viktigt. Men vad
              som också är viktigt är att vi får en bredare syn på att detta
              med jobbcoachning är viktigt i Sverige. Det är en framtidsfråga.
            </seg>
            <seg n="e5d5c755">
              Då är det, herr talman, bekymmersamt att följa Socialdemokraterna,
              som år efter år har motverkat detta och sagt att det är fel med
              jobbcoacher. När det var djup lågkonjunktur var det fel eftersom
              man tyckte att eftersom det inte fanns några jobb skulle det inte
              finnas några jobbcoacher. När vi nu ser att jobbchanserna ökar
              kan vi konstatera att de menar att det också är fel med jobbcoacher.
              I den gemensamma budgetmotionen säger de rakt upp och ned nej
              till kompletterande jobbcoacher.
            </seg>
            <seg n="0a22108a">
              Jag tror att det är oerhört viktigt att statsrådet fortsätter
              att arbeta för att vi får fler kompletterande aktörer. Vi behöver
              ha många därute som är ute och vänder på de stenar som finns,
              för att vi ska kunna säkerställa att fler kommer ut till ett riktigt
              arbete.
            </seg>
            <seg n="6342a356">
              För att ta de privata jobbcoacherna: 13 000 personer har fått
              jobb via privata jobbcoacher. Det stödet vill interpellanten rycka
              undan.
            </seg>
            <seg n="70d78c08">
              I dessa tider av förnyelse och diskussion kan jag tycka att det
              kan vara på tiden att man byter spår och inser att vi behöver
              förstärkningar av matchningen på arbetsmarknaden inte att möjligheterna
              ska ryckas undan.
            </seg>
          </u>
          <note type="speaker" n="87d78587">
            Anf. 121 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-12465ba0124ff0b5-1" n="741b7f85">
            <seg n="690f3d28">
              Herr talman! Jag har sagt det förut här i talarstolen och säger
              det igen: Regeringens viktigaste utmaning är att alla som kan
              ska få en chans att komma in på den svenska arbetsmarknaden. Vi
              ser i dag i arbetskraftsundersökningen att sysselsättningen har
              ökat med 112 000 personer sedan motsvarande period förra året.
              Vi ser att småföretagen vill anställa. Vi ser att orderböckerna
              börjar fyllas på.
            </seg>
            <seg n="abe277b6">
              Det finns dock brister, och det är när det gäller matchningen
              mellan dem som söker jobb och de jobb som finns att förmedla.
              Där fyller jobbcoacherna en otroligt viktig roll.
            </seg>
            <seg n="c17277c7">
              Som svar till Sven-Erik Österberg vill jag säga att det finns
              ett ganska gediget kontrollsystem. Även jag tycker att det är
              angeläget att våra skattepengar används på ett effektivt sätt,
              så att coachningen blir så bra som möjligt.
            </seg>
            <seg n="b03d58eb">
              Om Arbetsförmedlingen får klagomål kommer de att skicka ut ett
              föreläggande eller göra en inspektion. De kompletterande aktörerna
              har 14 dagar på sig att svara och rätta till. Det finns olika
              åtgärder i olika steg. Ytterst kan man häva ett avtal som inte
              fungerar, och det har också skett i två fall, när den kompletterande
              aktören inte har rättat sig efter de regler som finns.
            </seg>
            <seg n="3b3af93e">
              Med detta sagt vill jag säga att de allra flesta kompletterande
              aktörer är otroligt duktiga och kunniga. Låt mig ta ett exempel.
              Det gäller en gammal organisation som har funnits sedan 1912.
              Den finns på 150 orter i Sverige och jobbar med jobbcoachning
              till TSL-systemet, som är ett samarbete mellan LO och Svenskt
              Näringsliv, men också åt Arbetsförmedlingen.
            </seg>
            <seg n="bf72a49a">
              Jag tror att Sven-Erik Österberg känner till organisationen i
              fråga. Det är ABF, Arbetarnas Bildningsförbund, som levererar
              möjligheter för arbetssökande att hitta de lediga jobben och som
              också har lokal förankring.
            </seg>
            <seg n="ad68699f">
              Jag tror att vi behöver fler åtgärder, framför allt för våra
              ungdomar och funktionshindrade och dem som är utrikes födda inte
              färre åtgärder. Därför är det förvånansvärt att De rödgröna skär
              ned budgeten med 600 miljoner kronor, så att färre arbetslösa
              ska kunna hitta de lediga jobben.
            </seg>
            <seg n="5bbb0962">
              Enligt min erfarenhet är det också så att man behöver stöd om
              man har varit borta länge från arbetsmarknaden. Man behöver någon
              som tror på en och som lyfter fram ens kompetenser och möjligheter.
              Man har kanske en stukad självkänsla som behöver byggas upp lite
              grann från grunden. Inte minst för ungdomar handlar det om att
              få någon som motiverar en ung person att gå tillbaka och slutföra
              sin skolutbildning. Där har regeringen satsat på folkhögskolan
              men också på att det ska vara en högre bidragsdel om man slutför
              grund- och gymnasieskolan.
            </seg>
            <seg n="3bb95de0">
              I den allvarliga situationen med en alltför hög arbetslöshet
              har vi inte råd att säga nej till några åtgärder som faktiskt
              leder till att de lediga jobben matchas mot de arbetslösa personerna.
            </seg>
            <seg n="d9f778ef">
              Min fråga till Sven-Erik Österberg är hur Socialdemokraterna
              kan motivera att ta bort så mycket resurser och minska chanserna
              för de arbetslösa, framför allt de unga, de funktionshindrade
              och de utrikes födda, att hitta ett av de lediga jobb som nu växer
              till.
            </seg>
          </u>
          <note type="speaker" n="145adbe7">
            Anf. 122 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-6b53960cc5775425-0" n="4bf0bac1" next="i-a6da149d8fc7ca90-0">
            <seg n="1da8dd42">
              Herr talman! Det är inte jag som är statsråd och ska ge svar
              till regeringen på frågor om hur man ska klara arbetslösheten.
              Jag trodde att regeringen hade facit på hur man skulle göra det.
              Åtminstone har det låtit så under de fyra senaste åren. Men debatten
              fortsätter ungefär likadant som under förra mandatperioden: Det
              är vi som ska leverera svaren.
            </seg>
            <seg n="184a69c6">
              Statsrådet säger i det här fallet bara halva sanningen, och Tobé
              vidgar debatten till en allmänpolitisk debatt. Det låter ungefär
              som om jag skulle vara emot att fler fick jobb och vill dra bort
              de möjligheterna. Men min fråga i interpellationen handlar faktiskt
              om hur man skulle följa upp coacherna så att de fungerade väl.
            </seg>
            <seg n="d9a5d921">
              Det stora problemet på svensk arbetsmarknad tror jag att både
              Tobé och statsrådet är väl medvetna om. Både Svenskt Näringsliv
              och inte minst Företagarna har skramlat ganska tydligt om att
              det redan nu är stora problem att få tag på rätt arbetskraft eftersom
              de saknar rätt kompetens. Vid 8 procents arbetslöshet är det alltså
              svårt att få tag på rätt kompetens.
            </seg>
            <seg n="10ad91f1">
              Det tjatade vi om under hela förra mandatperioden, då man radikalt
              drog ned arbetsmarknadsutbildningen och utbildningen av personal.
              Det är facit av det som kommer nu.
            </seg>
            <seg n="9f3ef467">
              Det är där jag har varit kritisk under alla mina debatter, kritisk
              mot att man rycker bort det som vi vet har varit det viktiga för
              att få ut människor i jobb, att de har rätt utbildning så att
              de klarar matchningen när företagen efterfrågar arbetskraft.
            </seg>
            <seg n="d43eb805">
              Under den djupa lågkonjunkturen vet vi att nära 30 procent av
              industriproduktionen föll bort och många förlorade sina jobb.
              Nu tar sig industriproduktionen igen, och vi ser att de jobb som
              kommer tillbaka kräver mer kompetens än de jobb som försvann.
            </seg>
            <seg n="f9ef6d5d">
              Då satsar regeringen på coachning och säger att man ska klara
              matchningen. Men matchningsproblemet är att det inte är rätt utbildning
              på dem som är arbetslösa jämfört med de lediga jobben. Där ligger
              matchningsproblemet, och det kan ingen coach i världen klara.
              Det behöver inte vara fel i alla lägen med en coach, men detta
              är huvudproblemet just nu, och ändå fortsätter man att tjata om
              coacher och säger att det liksom är lösningen, när arbetsmarknadsutbildningen
              är nere på mycket låga nivåer.
            </seg>
            <seg n="1cca3c6f">
              Hade statsrådet läst på i vår motion hade hon sett att de pengar
              som vi tar från coachningen satsar vi på arbetsmarknadsutbildningar
              och höjer utbildningsgraden. 100 000 fler utbildningsplatser och
              jobbplatser för ungdomar och vuxna var vad vår motion innehöll,
              för att kunna möta upp mot den situation som hade varit.
            </seg>
            <seg n="411762a4">
              LO-ekonomerna kom senast i dag med en rapport som beskrivs i
              Svenska Dagbladet. Man säger att man är väldigt orolig för matchningen
              och är överens med Företagarna och Svenskt Näringsliv.
            </seg>
            <seg n="2487b60c">
              Statsrådet vet mycket väl vad detta gör om man redan har matchningsproblem
              på grund av kompetensbrist vid 8 procents arbetslöshet. Det kommer
              att driva upp efterfrågan, det kommer att driva upp lönenivåer
              inom vissa branscher, det kommer att minska resultatet för många
              företag, och det blir dessutom hämmande rent tillväxtmässigt,
              eftersom man inte får tag på rätt arbetskraft och kanske inte
              kan leverera och klara utvecklingen av det skälet.
            </seg>
            <seg n="6b8eddd9">
              Bara som en liten anekdot kan jag nämna att vi på riksdagsstyrelsens
              sammanträde i går diskuterade ombyggnaden av riksdagens lokaler.
              Där har man problem med att få tag på en projektledare för att
              bygga om en fastighet. En sådan finns inte att få tag på. 14 söker,
              men ingen har rätt kompetens så att det går att starta jobbet
              i tid, om det inte löser sig ganska snabbt. Det är ett exempel
              som berör det här huset.
            </seg>
            <seg n="a840b2f5">
              Det är problemet på svensk arbetsmarknad i dag, som regeringen
              under förra mandatperioden hela tiden nonchalerade, och man fortsätter
              ungefär på samma sätt nu.
            </seg>
            <seg n="7ad24b4f">
              Jag skulle vara orolig om jag var i statsrådets kläder. Det är
              8 procents arbetslöshet, och näringslivet skriker om att man inte
              får tag i rätt arbetskraft. Det är en allvarlig signal in i det
              svenska samhället.
            </seg>
            <seg n="e6fc8960">
              Vi måste överleva genom att vi har en ordentlig industri som
              kan exportera ut i världen. Vi kan inte leva på enbart låglönejobb,
              som regeringen satsar på, där vi tvättar skjortor åt varandra.
              Då går Sverige på sikt under.
            </seg>
          </u>
          <note n="5951d75d">
            Anf. 123 TOMAS TOBÉ (M):
          </note>
          <u who="sven-erik_osterberg_05c934" xml:id="i-a6da149d8fc7ca90-0" n="4bf0bac1" prev="i-6b53960cc5775425-0">
            <seg n="04fa2ca2">
              Herr talman! Ja, nu är det nog inte bara undertecknad som har
              en bredare syn i inläggen i den här interpellationsdebatten. Jag
              kunde nog räkna till ganska stora delar av svensk inrikesdebatt
              i interpellantens föregående inlägg.
            </seg>
            <seg n="0d436fe5">
              Men i sak: Vad är det vi kan konstatera? Handlar matchning bara
              om coacher? Nej, givetvis inte. Det är också just därför som alliansregeringen
              har satsat väldigt mycket på utbildningssystemet. Och det är sant
              att vi har lagt om en del när det gäller hur vi arbetar med utbildningssystemet
              för att matcha det mot arbetsmarknaden.
            </seg>
            <seg n="a77dc1d9">
              I dag är det färre Amsutbildningar, för vi tror att det vanliga
              utbildningssystemet, mycket av den yrkesinriktade utbildningen
              inom ramen för komvux eller via högskolor, är en oerhört viktig
              del av matchningen. Men sedan ska vi säga att även Alliansen satsar
              på Amsutbildningar, och i dagsläget fyller vi inte ens de kvoter
              som finns för Amsutbildningar. Då blir det lite förvånande att
              höra nya krav på att vi måste ha mer Amsutbildningar när vi inte
              ens täcker upp de Amsutbildningar som faktiskt finns.
            </seg>
            <seg n="0d8c6ebe">
              Sedan har coacherna faktiskt varit framgångsrika. Vi ska givetvis
              se till att alltid hålla kontrollen vässad. Men vi kan nu i sak
              titta på vad som är det viktiga. Leder det till att människor
              får arbete? Vi kan se att en tredjedel går direkt till jobb redan
              efter tre månader. Det tycker jag är en bra siffra med tanke på
              hur tuff situationen har varit på svensk arbetsmarknad under en
              lång tid.
            </seg>
            <seg n="2b5b0b29">
              Jag tycker att Sven-Erik Österberg ska ta chansen. Lyssna på
              statsrådet! Och ta med er i förnyelsen att jobbcoacher inte är
              av ondo bara för att det är en annan aktör än Arbetsförmedlingen
              som också finns på marknaden.
            </seg>
          </u>
          <note type="speaker" n="5f05795b">
            Anf. 124 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-12465ba0124ff0b5-2" n="741b7f85">
            <seg n="cd36a5c3">
              Herr talman! Jag tror att vi, för att vi ska kunna få fler i
              arbete, måste göra flera saker samtidigt. Vi måste bland annat
              satsa på den reguljära utbildningen.
            </seg>
            <seg n="8b2137fe">
              När det gäller många av de bristyrken som finns kan man inte,
              även om man skulle vilja, åtgärda det här med en kurs som är upphandlad
              inom Arbetsförmedlingen. Däremot ska Arbetsförmedlingen tillhandahålla
              arbetsmarknadsutbildning av god kvalitet, men då gäller det kortare
              utbildningar, till exempel när det gäller det som är bristyrken.
              Det kan gälla CNC-operatörer, svetsutbildning, truckkort och så
              vidare.
            </seg>
            <seg n="01e68a41">
              Men det kan också vara så att arbetsmarknadsutbildningen måste
              inriktas lite mer mot branscher och yrken där kvinnor kan behöva
              kompetensutveckling. Där är det i dag lite ojämnt.
            </seg>
            <seg n="44f4dac2">
              Vi har också fasat upp arbetsmarknadsutbildningen ganska väsentligt
              sedan förra året. Men framför allt handlar det om att våra barn
              och unga måste få en ordentlig grund att stå på. Ingen ska behöva
              lämna skolan utan att ha förberett sig på ett yrkesliv i någon
              mening. De som ska gå vidare till högskola och universitet ska
              givetvis ha en bra grund att stå på. Men det gäller lika väl dem
              som har praktiska yrken och som vill jobba med det som är bristyrken
              i framtiden.
            </seg>
            <seg n="6e8398bd">
              Jag undrar också hur man ska kunna förklara bort den insats som
              de kompletterande förmedlingarna och jobbcoacherna har gjort när
              så många som fyra av tio har fått jobb tre månader efter avslutad
              coachning. Det är väl någonting som är väldigt positivt, att det
              finns en verksamhet som hjälper människor att komma tillbaka?
            </seg>
            <seg n="38ac38c8">
              Regeringen har givetvis ansvar för arbetsmarknadspolitiken. Då
              är det också glädjande att se att det är 112 000 fler som är sysselsatta
              i dag. Det är förvånansvärt att man från De rödgröna vill ta bort
              en sådan stor satsning som leder till att människor kommer i arbete.
            </seg>
            <seg n="4eef3aef">
              Både den interna coachningen på Arbetsförmedlingen och den externa
              ska vi givetvis ha kontroll på, så att den håller en hög kvalitet.
              Men så länge som många hittar ett jobb eller coachas och motiveras
              för framtiden och för i dag till att gå tillbaka till utbildning
              är det väldigt positivt. Så vi kommer att fortsätta med den satsningen.
              Vi kommer också att fortsätta att se till att kontrollen för de
              arbetssökande är på en hög nivå, så att inte systemet med arbetslöshetsförsäkringen
              inte fungerar.
            </seg>
          </u>
          <note type="speaker" n="1f4bd733">
            Anf. 125 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-5598ce48b03bcd01-1" n="4bf0bac1">
            <seg n="8e348180">
              Herr talman! Signalen till de svenska företagarna och svenskt
              näringsliv är väl från både Tomas Tobé och statsrådet: Sluta bråka!
              Det går bra för Sverige.
            </seg>
            <seg n="50c16d03">
              Regeringen är nöjd med den utveckling som är på arbetsmarknadssidan
              och berömmer sig själv för hur många jobb som har kommit dit.
              Samtidigt pekar statistiken på att 8 procent är arbetslösa. Svenskt
              näringsliv och företagarna har stora problem, som de rapporterar,
              med att få tag i rätt kompetens.
            </seg>
            <seg n="ce264fd3">
              Jag tycker att det är anmärkningsvärt när Tomas Tobé säger: Ja,
              det blev pengar över. Då skulle jag bli ännu mer orolig som statsråd,
              om jag visste att det bara var några få procent av dem som går
              i de olika faserna som har en arbetsmarknadsutbildning, går i
              utbildning, och det samtidigt blir pengar över. Då finns det väl
              skäl att se över systemet.
            </seg>
            <seg n="95010897">
              Fungerar det, så att man verkligen kan ta de här utbildningarna?
              Eller är det så ingafflat i fack att det över huvud taget inte
              passar in på dem som är arbetssökande, så att de kan få utbildning?
              Det är frågor man skulle ställa sig i stället för att Arbetsförmedlingen
              får lämna tillbaka resurser, som de har gjort, till regeringen
              för att de inte kan göra av med dem. Samtidigt är det utbildningsbrister,
              och man klarar inte matchningen när det gäller utbildning. Det
              finns alltså väldigt mycket att göra.
            </seg>
            <seg n="9854d077">
              Det är en jättelik skara människor i dag som befinner sig i någonting
              som heter fas 3. Vi har fått skrämmande rapporter, inte minst
              från Norrköping och någonting som kallas Jobbfabriken. Det var
              ett reportage från Motala där man pekade på att de satt och putsade
              på en stol som redan var färdig. Arbetsgivaren fick 5 000 kronor
              per individ, och själva fick de 65 procent av a-kasseersättningen
              för att vara där.
            </seg>
            <seg n="71864fed">
              Det var ingen möjlighet till utbildning och ingen möjlighet att
              komma ut ur fas 3. Se över fas 3! Ge dessa människor en chans
              att komma ut på den öppna arbetsmarknaden! De sitter inlåsta och
              maktlösa. I många fall har de helt meningslösa arbetsuppgifter.
            </seg>
            <seg n="d5450264">
              Det behöver inte vara så överallt, men signalerna är väldigt
              många från den gruppen. Släpp loss dem också, så att de får tillhöra
              arbetskraften! Ge dem en chans att komma tillbaka!
            </seg>
          </u>
          <note type="speaker" n="99d3f8f3">
            Anf. 126 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-12465ba0124ff0b5-3" n="741b7f85">
            <seg n="248c8d9e">
              Herr talman! Jag ska inte bli så himla långrandig. Men jag tror
              att vi, om vi ska lösa den här krisen, måste jobba flera tillsammans.
              Det är ingen fråga uteslutande för arbetsmarknadspolitiken, utan
              det är flera olika verksamheter, departement, myndigheter, kommuner
              och företag som måste samverka.
            </seg>
            <seg n="1704d3a0">
              Jag oroar mig över dem som är långtidsarbetslösa, som trots att
              jobben kommer inte har möjligheten att komma in på arbetsmarknaden.
              Vi gör mycket från regeringens sida. Vi har nystartsjobb. Vi sänker
              kostnaderna. Vi gör det enklare och billigare att anställa. Men
              det är också så att fler måste öppna dörren och säga: Välkommen
              till våra arbetsplatser! Där tror jag att arbetsgivare och fack
              har en viktig roll att fylla.
            </seg>
            <seg n="09f3f3bc">
              Sedan måste vi jobba ännu mer med utbildning, så att, som jag
              sade i mitt tidigare anförande, ingen lämnar skolan utan att ha
              en bra grund att stå på. För det är i grunden det som långsiktigt
              förebygger arbetslöshet i Sverige.
            </seg>
            <seg n="60f16d70">
              Jag kommer att fortsätta att se över detta och följa hur det
              går i de olika garantierna, i de olika faserna, och göra nödvändiga
              justeringar när vi får signaler om att något inte fungerar.
            </seg>
            <seg n="472e2cae">
              Jag kommer också att fortsätta att följa Arbetsförmedlingens
              kontroll när det gäller de kompletterande aktörerna.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="568dbf02">
            12 § Svar på interpellationerna 2010/11:35 och 41 om bonus i
            statliga företag
          </note>
          <note type="speaker" n="17b4db48">
            Anf. 127 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-31" n="b2d60baa">
            <seg n="b8ecbff6">
              Herr talman! Lars Johansson och Sven-Erik Österberg har ställt
              frågor till mig om vilka åtgärder som jag avser att vidta med
              anledning av de statligt ägda företagens tillämpning av regler
              om anställningsvillkor för ledande befattningshavare och det fortsatta
              systemet med bonusutbetalningar.
            </seg>
            <seg n="c0bc1f4d">
              Inledningsvis vill jag säga att rimliga och väl avvägda ersättningar
              till ledande befattningshavare i näringslivet är en viktig förtroendefråga.
              Där bär alla ägare ett ansvar. Det gäller såväl privata ägare
              som staten som ägare.
            </seg>
            <seg n="717d26dc">
              Regeringen beslutade i april 2009 om nya riktlinjer för anställningsvillkor
              för ledande befattningshavare, där bland annat möjligheten att
              ge rörlig ersättning till ledande befattningshavare togs bort
              för helägda statliga företag.
            </seg>
            <seg n="1a315c92">
              Efter regeringens beslut och därefter beslut på respektive företags
              bolagsstämma har företagen under 2009 och nu under 2010 arbetat
              med att genomföra regeringens riktlinjer, bland annat med att
              omförhandla befintliga avtal innehållande rörlig lön för ledande
              befattningshavare.
            </seg>
            <seg n="035489a8">
              Avseende hur tillämpningen genomförts kommer regeringen i samband
              med årsstämmorna 2011, då riktlinjernas tillämpning under verksamhetsåret
              2010 kommer att behandlas, att utvärdera hur Vattenfall och andra
              statligt ägda företag efterlevt regeringens riktlinjer.
            </seg>
            <seg n="701d9a5a">
              Självfallet för vi som ägare dialog med de statligt ägda företagen
              i många frågor. Ersättningar till ledande befattningshavare är
              en sådan fråga bland många andra.
            </seg>
          </u>
          <note type="speaker" n="3f38ed87">
            Anf. 128 LARS JOHANSSON (S):
          </note>
          <u who="lars_johansson_8ee90d" xml:id="i-8fc937195c82205e-0" n="b9870a11">
            <seg n="29a8aec5">
              Herr talman! Jag vill börja med att välkomna statsrådet Peter
              Norman till riksdagens kammare och den första debatten den här
              mandatperioden.
            </seg>
            <seg n="f3ddac12">
              Jag har naturligtvis respekt för att Peter Norman som nytt statsråd
              inte i sin helhet kanske har den bakgrund jag har när det gäller
              hur vi har debatterat bonusar inom statliga företag här i kammaren
              tidigare. Jag vill därför ge en liten kort bakgrund.
            </seg>
            <seg n="e5ca66c4">
              Den borgerliga regeringen avskaffade i juli 2008 bonusförbudet
              i de statliga företagen, ett bonusförbud som infördes av den tidigare
              socialdemokratiska regeringen. Efter en massiv kritik mot detta
              stramades regelverket upp om ersättningen till ledande befattningshavare
              i statliga företag, vilket statsrådet Peter Norman talat om. Det
              var under april månad 2009.
            </seg>
            <seg n="1f335963">
              De nya riktlinjerna utgör en del av den statliga ägarpolicyn
              och gäller de företag som staten genom sitt ägande har ett bestämmande
              inflytande över samt i deras eventuella dotterbolag. Även i de
              företag där staten är delägare bör regeringen respektive företagen
              i dialog med övriga ägare verka för att riktlinjerna tillämpas
              så långt som möjligt. I riktlinjerna står det också att rörlig
              lön, alltså bonusar, inte ska ges till ledande befattningshavare.
            </seg>
            <seg n="034bffb5">
              Vi socialdemokrater välkomnade denna hårdare och striktare regel
              som infördes. Det innebar faktiskt en välbehövlig skärpning också
              utifrån vad vi som socialdemokrater tidigare hade gjort. Det var
              bra att regeringen utifrån den kritik som hade förekommit på det
              här viset tvärvände när det gällde frågan om bonusar.
            </seg>
            <seg n="914cad8e">
              Orsaken till att vi står här i dag är vad som har hänt därefter,
              alltså hur själva genomförandet har fungerat under 1 ½ år. Då
              finns ett antal frågetecken. Dessa frågetecken är skälet till
              den här interpellationen, och jag tycker att statsrådet ska reda
              ut dem. Men av interpellationssvaret att döma får jag inga tydliga
              besked om varför man inte som ägare har vidtagit tillräckliga
              åtgärder i sina diskussioner med de statliga företagen.
            </seg>
            <seg n="5ae8d920">
              Det är helt uppenbart enligt de uppgifter vi nyligen fått ta
              del av, och som också regeringen har kunnat ta del av genom bland
              annat det särskilda konsultföretag som på regeringens uppdrag
              har granskat hur det ser ut, att det fortfarande förekommer bonusar.
              Inte minst inom Vattenfall förekommer det bonusar till vd:ar,
              till exempel Ringhals vd.
            </seg>
            <seg n="02c9930f">
              Då är min fråga till Peter Norman: Varför vänta till nästa års
              bolagsstämma innan man börjar agera? Det är ändå så, vilket även
              framgår av interpellationssvaret, att statsrådet har alla möjligheter
              att ta kontakt med styrelsen i Vattenfall och dess ordförande
              och tydligt tala om att nu ska de här reglerna tillämpas fullt
              ut.
            </seg>
            <seg n="7e112608">
              Det är dessutom så att i detta bolag liksom i andra statliga
              bolag har regeringen också representanter direkt från Näringsdepartementet
              som sitter i styrelserna och följer frågorna hela tiden. Ändå
              fortsätter detta missbruk av förtroende som jag vill säga att
              det handlar om. Staten som tydlig ägare i sina egna bolag ska
              naturligtvis tillse att de regelverken gäller fullt ut där. Sedan
              kan jag inse att det kan finnas svårigheter där man är delägare,
              men där man är helägare ska det gälla fullt ut, inklusive de dotterbolag
              som är aktuella.
            </seg>
          </u>
          <note type="speaker" n="c67c888a">
            Anf. 129 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-5598ce48b03bcd01-2" n="4bf0bac1">
            <seg n="89886727">
              Herr talman! Tack, statsrådet, för svaret! Jag får också hälsa
              Peter Norman välkommen till kammar- och interpellationsdebatten.
            </seg>
            <seg n="9c7975ae">
              För oss som har följt historien är det här väldigt intressant.
              Det var ju ett väldigt argumenterande i början av den förra mandatperioden
              från näringsministern att man skulle ha statliga bonusar, vilket
              vi hade tagit bort under mandatperioden före. När finanskrisen
              kom gjorde man denna vändning, och jag tyckte vid det tillfället
              att det luktade väldigt mycket politisk populism. Det var inte
              gångbart i samhället med bonusar, och den gamla argumentationen
              om att man behövde ha bonusar för att få rätt personer föll. Nu
              skulle bonusarna bort, och det är precis som Lars Johansson säger:
              Det har vi välkomnat väldigt mycket.
            </seg>
            <seg n="67f401e2">
              Det som är trist att se är att det går väldigt trögt att genomföra
              det här. Som av en händelse fanns en artikel i Svenska Dagbladet
              i morse som beskrev just att Näringsdepartementet hade använt
              sig av ett särskilt konsultföretag, Novare Compensation. Man hade
              betalat 250 000 kronor för det här. Men företaget hade till och
              med lyckats missa just dem som hade bonusar, för de hade inte
              svarat på enkäten. Jag måste säga att om detta stämmer någorlunda
              måste man verkligen fundera om man ska använda 250 000 kronor
              av skattebetalarnas pengar på det sättet.
            </seg>
            <seg n="8fe53950">
              Jag tycker också att den som representerar departementet glider
              undan och säger att man är ganska nöjd med det som varit. Det
              kan man väl inte vara. Den här frågan är egentligen ganska enkel,
              precis som Lars Johansson säger: Är man 100-procentig ägare i
              Vattenfall och säger att man inte ska ha bonusar är det bara så
              att det inte ska vara några där. Det kan ägaren helt enkelt bestämma.
              Detta är ett uppdrag till styrelsen, och gör inte styrelsen detta
              finns det bara en utväg i näringslivet. Peter Norman känner väldigt
              väl till vad som händer om en styrelse inte lyder ägaren eller
              om inte vd lyder styrelsen.
            </seg>
            <seg n="9a946ea9">
              Det är där det ska sättas in, och det vill jag att Peter Norman
              svarar på: Vad tänker han göra åt Vattenfall? Ska vi vänta till
              bolagsstämman eller ska man ta i och se till detta?
            </seg>
            <seg n="9c01e037">
              Sedan är det naturligtvis svårare med SAS, Nordea och Telia Sonera
              där man är delägare. Vad tänker man göra där? Tänker man agera
              på bolagsstämmorna som den ägare man är och säga att vi inte accepterar
              detta och försöka bilda allianser med andra? Är det rimligt att
              det ska gå till på det här sättet?
            </seg>
            <seg n="3d2d3f6d">
              Detta vill jag att Peter Norman redovisar väldigt noga. På vilket
              sätt tänker man agera i de här bolagen för att komma åt bonusarna?
            </seg>
            <seg n="465a9b0f">
              Det har sagts mycket om detta. Det har också varit en väldigt
              hög svansföring i frågan vid många tillfällen. Både finansminister
              Anders Borg och den förra finansmarknadsministern Mats Odell har
              pekat på det här hela tiden, men man har aldrig kommit till skott
              med att vara tydlig när det gäller borttagandet av bonusarna.
            </seg>
            <seg n="1ee4f7b0">
              Jag ska därför med intresse höra finansmarknadsministerns svar
              på det här och vad det finns för aktionslinje. När det gäller
              Vattenfall tycker jag att det är tämligen enkelt, och där förväntar
              jag mig ett rakt och tydligt svar.
            </seg>
          </u>
          <note type="speaker" n="c16f678d">
            Anf. 130 BÖRJE VESTLUND (S):
          </note>
          <u who="borje_vestlund_6206fd" xml:id="i-b0c1e58d6a799522-0" n="ff397b14">
            <seg n="82f25e0f">
              Herr talman! Jag hade verkligen inte tänkt gå upp i den här debatten,
              men jag känner mig illa tvungen att göra det just med tanke på
              vad som står i Svenska Dagbladets näringslivsdel i dag.
            </seg>
            <seg n="6d49d488">
              Jag tycker att det är aningen på gränsen. Man ska inte använda
              för många stora ord i talarstolen, men nog måste det väl vara
              väldigt konstigt om man ger ett uppdrag till ett företag som ska
              genomlysa detta med rörliga ersättningar för statens bolag och
              sedan svarar inte vissa. Man konstaterar dessutom att det finns
              rörliga ersättningar i Vattenfall, och så konstaterar man även
              att det i stort sett fungerar bra.
            </seg>
            <seg n="29c3d591">
              Det må vara att man har gjort en slarvig upphandling eller att
              det är ett oseriöst företag som inte har tagit sin uppgift på
              allvar, men när dessutom Näringsdepartementet försvarar den här
              rapporten tycker jag det är någonting som inte stämmer. Då måste
              man fråga sig: Borde inte det här göras om?
            </seg>
            <seg n="e6146ec8">
              Det är den ena frågeställningen i det här sammanhanget hur man
              kan anlita ett företag som uppenbarligen inte gör vad de ska göra.
            </seg>
            <seg n="1947d253">
              Det andra man ska fråga sig gäller själva huvudfrågan. Vad menade
              regeringen egentligen med att man ville ta bort bonusar? Jag delar
              Sven-Erik Österbergs uppfattning. Är det inte helägda statliga
              företag har det kanske en begränsad betydelse. Vad menade regeringen
              när man gick ut och sade: Vi ska gå före och visa vägen. Vi gör
              vad vi kan i våra statliga företag. Vi gillar inte bonusar i Sverige.
              Varje bolag får avgöra detta själva, men vi vill visa åt vilket
              håll vi ska gå och ändå har man fortfarande kvar bonusar.
            </seg>
            <seg n="c18410b9">
              Vad betydde det att man ville förändra ägarstyrningen och ha
              en tydligare styrning av de svenska statliga företagen när man
              inte ens fick igenom en sådan enkel åtgärd som nej till rörliga
              ersättningar? Maud Olofsson gick ut med det, och hon var tydlig
              på den punkten. Vi socialdemokrater applåderade men var nog mest
              skeptiska till detta populistiska utspel.
            </seg>
            <seg n="5a276e1a">
              Med facit i hand visade det sig också vara ett populistiskt utspel.
              Att man dessutom har ett omdömeslöst företag som gör utvärderingen
              gör inte saken bättre. Detta är inte bra, finansmarknadsministern.
            </seg>
          </u>
          <note type="speaker" n="eef54e6f">
            Anf. 131 HANS ROTHENBERG (M):
          </note>
          <u who="hans_rothenberg_e60ec8" xml:id="i-dda8c2e20cdfcd8f-0" n="50fd0210">
            <seg n="e7ef4df0">
              Herr talman! Bonusar uppmuntrar ofta till extremt stort risktagande.
              I den statliga sektorn bör därför ersättningar vara rimliga och
              präglas av måttfullhet. I dag är ersättningarna i denna sektor
              huvudsakligen konkurrenskraftiga. De är takbestämda och ändamålsenliga.
            </seg>
            <seg n="a72c43bf">
              Alliansregeringen har under föregående mandatperiod tagit bort
              bonusar för vd:ar och ledningsgrupp medan anställda kan få resultatlöner.
              Det är rimligt. Säljare som har en provision med i bilden blir
              ofta en effektivare säljare. Låt oss komma ihåg att även Karl
              Marx förespråkade ersättning efter prestation.
            </seg>
            <seg n="625a3110">
              Låt oss blicka tillbaka. Detta framstår nästan som en helt ny
              debatt där Socialdemokraterna har intagit en bonusfientlig ställning.
              Men det var under den tid som Socialdemokraterna satt i regeringsställning
              med stöd av Vänsterpartiet och Miljöpartiet som flertalet av de
              nu gällande bonusavtalen tecknades. Riktlinjerna från 2003 skrevs
              om, för de var otydliga. Trots detta medgavs de avtal som nu kritiseras.
              De flesta statliga företag hade inte resultatlön över huvud taget
              vid denna tid.
            </seg>
            <seg n="23e8ff0c">
              Ändå har företrädare för framför allt Socialdemokraterna men
              även övriga oppositionspartier högljutt och indignerat kritiserat
              alliansregeringen för de statliga bonusavtalen och till och med
              påstått att de förut var förbjudna.
            </seg>
            <seg n="4c29f768">
              Låt oss blicka tillbaka till tiden 20042006 när Thomas Östros
              var näringsminister och i princip alla de avtal som nu diskuteras
              tecknades eller var giltiga. Om Socialdemokraterna inte uppskattade
              dem då kunde man väl ha styrt om avtalen och tagit bort dem.
            </seg>
            <seg n="5a116424">
              Jag ber att få plocka fram en skriftlig fråga från den här tiden.
              År 2005 ställde moderaten Per Bill en fråga till Thomas Östros
              om bonusar i statliga företag. Det var efter att Posten 2004 delat
              ut en så kallad gratifikation på 200 000 kronor till sin vd.
            </seg>
            <seg n="33ceeff8">
              Frågan var: Vilka åtgärder avser näringsministern att vidta med
              anledning av att det fortfarande förekommer bonusar i Postens
              utländska dotterbolag?
            </seg>
            <seg n="6df04e6f">
              Svaret från Thomas Östros innehöll bland annat: Ingen av dessa
              personer ingår i Postens koncernledning. Regeringen förutsätter
              att riktlinjerna är vägledande för verkställande direktörs och
              ledande befattningshavares anställningsvillkor även i utländska
              dotterbolag. Samtidigt måste rimlig hänsyn till förhållandena
              tas.
            </seg>
            <seg n="ae5a0e27">
              Så lät det när ungefär motsvarande fråga ställdes och ministern
              hade en annan färg.
            </seg>
            <seg n="704fb049">
              Låt oss komma ihåg att Socialdemokraterna och deras regering
              då inte hade några regler som tog bort bonusmöjligheterna. Man
              hade heller ingen restriktiv hållning, vilket man vill ge sken
              av i dag. Då hade vi varken haft det resultat eller den diskussion
              vi har i dag.
            </seg>
          </u>
          <note type="speaker" n="18dee35c">
            Anf. 132 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-ebdd4e92e0a1836a-2" n="1e7b9701">
            <seg n="6a2a3afb">
              Herr talman! Frågan om bonusar har diskuterats mycket i kammaren.
              Det tror jag att samtliga talare har noterat. Jag har varit anställd
              i ett statligt bolag ganska länge och haft denna diskussion ganska
              nära inpå mig i egenskap av medarbetare i ett företag. Jag tror
              att det viktigt att man lyssnar på hur människor uppfattar bonussystem
              och de effekter de får. Ser man på finansmarknaden i USA med mera
              får man anledning att fundera över vad som är bra och dåligt och
              på hur man kan förändra saker.
            </seg>
            <seg n="3e1e9908">
              Herr talman! Varför som Hans Rothenberg stå och referera till
              gårdagen i stället för att diskutera hur dagens regering ska agera?
              Det är bra att titta i backspegeln när man kör bil, men det hjälper
              föga när man ska agera för att göra något åt dagens situation.
              Man borde vara mer framåtsyftande.
            </seg>
            <seg n="17978b63">
              När man läser statsrådet Normans svar upplever jag det som väl
              defensivt. Man borde reflektera över det som händer på många företag
              där bonussystemen får allvarliga konsekvenser. Arbetsledningen
              gör saker som man inte borde för att man själv tjänar pengar på
              det utan att det får positiva effekter på företaget.
            </seg>
            <seg n="a67f108e">
              Jag skulle vilja att statsrådet utvecklade sitt svar till Sven-Erik
              Österberg och Lars Johansson, för jag tycker som sagt att det
              är väl defensivt.
            </seg>
          </u>
          <note type="speaker" n="f040303b">
            Anf. 133 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-32" n="b2d60baa">
            <seg n="4f71fe90">
              Herr talman! Låt mig dela upp mitt inlägg i tre delar. Jag tycker
              att man ska ha i åtanke att staten är en stor företagsägare, den
              största företagsgruppen i Sverige, med 57 företag varav 43 helägda
              och 14 delägda. Att utforma policyer är en stor utmaning, och
              man måste ha respekt för omförhandlingar och sådant.
            </seg>
            <seg n="52efa20b">
              När det gäller två av de delägda bolagen, Nordea och Telia, var
              regeringen på bolagsstämmorna innevarande år mycket tydlig med
              vad man tyckte. Man tog strid i frågan och försökte bilda allianser
              med andra aktieägare. Jag har ingen anledning att bryta denna
              tradition utan tänker fortsätta så. Man kan dock bli nedröstad.
              I Telia vann regeringens linje, men i Nordea vann den inte. Man
              var dock mycket tydlig med vad man tyckte och uttryckte det även
              på bolagsstämman. Det finns ingen anledning att ändra sig i den
              frågan.
            </seg>
            <seg n="426da402">
              Vattenfall har 400 dotterbolag. Vattenfall har inkluderat alla
              dotterbolagschefer i en analys tillsammans med ledande befattningshavare
              på huvudkontoret. Sedan har man i praktiken rankat dem uppifrån
              och ned i termer av hur stor inverkan de har på koncernens resultat.
              Därefter har man dragit en linje efter 16 personer. Man kan diskutera
              om denna linje är rätt dragen eller inte, men så har man gjort.
              Därmed har man inkluderat dotterbolagen i denna analys.
            </seg>
            <seg n="b5292647">
              Chefen för Ringhals hamnade under strecket. Vi kan tycka att
              Ringhals är ett stort företag, vilket det är, men i Vattenfalls
              koncern utgör det ungefär 2 procent av omsättningen. Chefen hamnade
              under strecket, och man kan diskutera om det är rätt eller fel.
            </seg>
            <seg n="55a279be">
              Nu gör Vattenfall en omorganisation. Det finns skäl för Vattenfall
              att göra en ny lista till nästa bolagsstämma, och då ska vi utvärdera
              den så gott det går.
            </seg>
            <seg n="ac99e0e8">
              Jag vill ändå påstå att Vattenfall har arbetat i riktlinjernas
              anda. Man kan diskutera om strecket är för lågt eller för högt.
              Men de har gjort sin hemläxa, och jag har fullt förtroende för
              bolaget.
            </seg>
          </u>
          <note type="speaker" n="a4da7a47">
            Anf. 134 LARS JOHANSSON (S):
          </note>
          <u who="lars_johansson_8ee90d" xml:id="i-8fc937195c82205e-1" n="b9870a11">
            <seg n="2f8bfbf2">
              Herr talman! Det är intressant att Peter Norman vill fortsätta
              bevaka statens delägarskap i ett antal bolag och tillse att bonusarna
              försvinner där, förhoppningsvis vid kommande bolagsstämma. Peter
              Norman ska veta att han har ett tydligt stöd från oppositionen
              i detta eftersom vi är av samma mening.
            </seg>
            <seg n="f3ab8583">
              Men jag tycker fortfarande att resonemanget om Vattenfall är
              lite ihåligt. Det är inga små verksamheter vi talar om inom Vattenfall,
              där den ribba som Peter Norman talar om ligger. Det handlar om
              vd för Vattenfalls dotterbolag Ringhals AB, Vattenfall Eldistribution
              AB, Vattenfall Business Services Nordic AB och så vidare. Det
              är alltså ganska stora enheter. Det är möjligt att man kan säga
              att det är små enheter inom Vattenfall, men om man går ut på marknaden
              och pekar på dessa dotterbolags omsättning ser man att det inte
              är några små företag. Jag tycker inte att resonemanget håller.
              Den gränsdragning som har gjorts känner vi oss långt ifrån bekväma
              med.
            </seg>
            <seg n="b71604ca">
              Det finns också en annan frågeställning i sammanhanget. Det är
              nämligen centralt att statliga företag ska föregå med gott exempel.
              Man ska visa tydligt på marknaden att vi tycker att denna typ
              av bonussystem är fel. Det påverkar inte företagen i positiv riktning.
              Man ska ge vd:ar och liknande befattningshavare en lön som bygger
              på den omsättning företaget har, och man ska inte laborera med
              ersättningssystem. Detta bör man göra konsekvent inom ett stort
              bolag som till exempel Vattenfall.
            </seg>
            <seg n="cebcb124">
              Därför är det centralt att statsrådet kommer tillbaka med frågan.
              Jag vill gärna påminna om vad som sades i en särskild debattartikel
              i Dagens Nyheter av den dåvarande regeringen. Där pekar man tydligt
              på att rörlig lön inte ska ges till ledande befattningshavare.
              Vi stänger alla möjligheter till rörliga ersättningar och bonusar,
              sade man, och fortsatte: Styrelserna är ansvariga för att följa
              statens riktlinjer. Det var tre statsråd i regeringen som gick
              ut med detta 2009. De pekade tydligt, med hela handen.
            </seg>
            <seg n="e701009d">
              Men det fanns och finns en formulering kvar i riktlinjerna, nämligen
              att om det finns särskilda skäl kan man göra avsteg. Jag skulle
              gärna vilja veta om det är detta som menas med särskilda skäl
              att omsättningen inom en koncern är av mindre art. Ska man då
              kunna ha bonus? Är det så man ska tolka detta med särskilda skäl?
              Varför finns denna formulering kvar i riktlinjerna? Det vore intressant
              att veta hur statsrådet diskuterar och resonerar i just den frågan.
            </seg>
            <seg n="27015b04">
              Till Hans Rothenberg vill jag bara säga att det du tog upp förut
              är historia. Som jag sade i mitt tidigare inlägg har vi pekat
              på att vi tyckte att det var bra med den skärpning som de nya
              reglerna från 2009 innebar. De var skarpare än de regler som gällde
              när den socialdemokratiska regeringen förlorade valet år 2006,
              även om vi hade bonusar då.
            </seg>
          </u>
          <note type="speaker" n="c776b611">
            Anf. 135 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-5598ce48b03bcd01-3" n="4bf0bac1">
            <seg n="c8b517c1">
              Herr talman! Jag noterar att statsrådet kommer att fortsätta
              ta upp frågan om de delägda statliga bolagen på kommande bolagsstämmor.
              Jag drar egentligen ingen annan slutsats än det som statsrådet
              säger. Vi är väl medvetna om detta. Om man inte har majoritet
              så bestämmer man inte. Det vet man verkligen när man är i opposition,
              kan jag upplysa om. Och så är det också på bolagsstämmor. Om man
              inte har majoritet så bestämmer man inte.
            </seg>
            <seg n="1e64d6ac">
              Men det är klart att det också handlar mycket om vilken argumentation
              man har och på vilket sätt man försöker bygga allianser för att
              nå sitt syfte. Det är helt riktigt som statsrådet säger här; när
              det gäller Telia Sonera gick bolagsstämman på detta. Det var ganska
              uppmärksammat vid det tillfället.
            </seg>
            <seg n="acdd9883">
              Jag tycker att debatten är extra viktig just nu. Vi har gått
              igenom en djup lågkonjunktur. Det har egentligen inte varit etablerat
              någonstans, eller i varje fall inte politiskt eller företagsmässigt
              korrekt, att gå ut och göra något stort väsen av stora bonusuttag
              även om vissa företagsledare i den privata sektorn inte har ryggat
              trots att bolagen har gått med stora förluster. De har ändå behållit
              sina bonusar. Det gäller bland annat Volvo, som är ett sådant
              exempel. Det retar upp en stor del av svenska folket, inte minst
              de industriarbetare som går ned till 80 procent av sin lön för
              att klara verksamheten och samtidigt har en person i spetsen som
              är ganska oberörd av det hela. Diskussionen gick på det sättet.
            </seg>
            <seg n="ed2fa4c7">
              Samtidigt, i skeendet av hela den stora finanskrisen, dök systemet
              upp när det gäller på vilket sätt risktagandet ökar. Detta får
              i sin tur följder där skattebetalare i land efter land måste gå
              in för att rädda de finansiella systemen och få dem att fungera.
              Det hela beror på att man vårdslöst har hanterat de risker som
              har triggats av intensiva bonussystem, vilket också ganska säkert
              vetenskapligt har bevisats.
            </seg>
            <seg n="b60d323c">
              Det är alltså ingen liten fråga man diskuterar, och då blir det
              viktigt att man från statens sida föregår med gott exempel. Om
              man ska säga någonting om historien kan man säga att detta är
              en debatt som har vuxit fram. Från början tyckte man att det fanns
              bonusar på samma sätt som man säger att resultatlön gör att man
              kanske presterar bättre. Det är välkänt för en som kommer ur arbetarklassen
              att det fanns ackord. På den tid jag jobbade i skogen var det
              bara rakt ackord. Det handlade om att det man presterade fick
              man ut i lön. Detta har numera blivit någonting för dem som är
              ledande; det är de som ska ha dessa system. Det är välkänt att
              det har varit på det sättet.
            </seg>
            <seg n="79faf7cb">
              Det fanns stimulanser i det här, och det fanns också en ganska
              positiv hållning till detta under en period. Men redan under Gunnar
              Lunds tid stramade han upp systemet. Jag tror att det var 2003.
              Det gjordes av skälet att man såg att det hela började bli osunt,
              inte minst i staten.
            </seg>
            <seg n="c94ab791">
              Jag tror att det är viktigt att ha med detta: Det har skett en
              diskussion och en debatt också under tiden om på vilket sätt detta
              har varit en förtjänst och på vilket sätt det har varit skadligt.
              Jag tycker inte att det råder någon tvekan om de stora risker
              som finns efter den stora finansiella krisen.
            </seg>
            <seg n="23228750">
              Det blir tydligt att staten ska föregå med gott exempel och säga:
              Här förekommer inte detta på det sätt som det har gjort förut!
              Jag tycker att det är en viktig signal. Regeringen har fullständigt
              stöd i detta från oppositionen och från det socialdemokratiska
              partiet. Nu är det viktigt att detta följs upp även i Vattenfall.
              Man måste se till att man lever som man lär.
            </seg>
            <seg n="056b6fa2">
              Till sist skulle jag gärna vilja ha en kommentar till konsultrapporten
              från statsrådet. Finns det något mer att tillägga? Om man läser
              den måste jag säga att man blir mycket fundersam över det sätt
              uppföljningen av ett företag används. Jag är tacksam om statsrådet
              vill ge en kommentar till det.
            </seg>
          </u>
          <note type="speaker" n="16580986">
            Anf. 136 BÖRJE VESTLUND (S):
          </note>
          <u who="borje_vestlund_6206fd" xml:id="i-b0c1e58d6a799522-1" n="ff397b14">
            <seg n="b755d579">
              Herr talman! Som politiker och ledamot av kammaren är det ganska
              roligt att se att vi ibland har nationella gemensamma uppfattningar.
              Detta är en fråga där vi lyckades skapa det under förra mandatperioden;
              vi har en gemensam uppfattning om att vi inte ska ha några bonusar
              i svenska statliga företag.
            </seg>
            <seg n="22c9e38c">
              Man kan glädjas åt det. Jag kunde notera i både de första och
              andra inläggen från mina kamrater Johansson och Österberg att
              det var precis detta de sade. Då blir det lite tråkigt när man
              i en sådan debatt ska reda ut hur det hela har fungerat och det
              kommer upp en magsur ledamot och säger: Haha ni var mycket sämre
              än vad vi var! Lyfter det fram debatten om man går upp bara för
              att säga detta? Kunde vi enas om några nationella synpunkter i
              och med det? Vi har det i en rad olika frågor. Jag kan nämna ett
              par områden till, men det är inte nödvändigt i sammanhanget.
            </seg>
            <seg n="75eb5ef4">
              Ärligt talat: Jag gillade inte när socialdemokratiska ledamöter
              ständigt påminde om 90-talskrisen, att vi fick städa upp landet
              och allt vad det var man sade flera år efter det att man hade
              tagit över. Dessutom hade man ju nya budgetregler, som alla var
              överens om. Lika illa som jag tyckte om det tycker jag om när
              man nu går upp bara för att säga: Ni var minsann mycket sämre
              än vad vi var!
            </seg>
            <seg n="0ea303df">
              Det lyfter inte debatten någonstans, och framför allt gör det
              inte att vi lyckas lösa detta problem för det är någonting som
              vi måste göra i detta parlament tillsammans med regeringen.
            </seg>
          </u>
          <note type="speaker" n="c7cb3a57">
            Anf. 137 HANS ROTHENBERG (M):
          </note>
          <u who="hans_rothenberg_e60ec8" xml:id="i-dda8c2e20cdfcd8f-1" n="50fd0210">
            <seg n="2329693a">
              Herr talman! Jag tackar Börje Vestlund för denna introduktion.
              Det ska bli spännande att stämma av med protokollet vad som egentligen
              sades.
            </seg>
            <seg n="3296ca59">
              Jo, det finns faktiskt en poäng i att titta i backspegeln för
              att se i vilken riktning man ska köra framöver, för att lära av
              erfarenheterna och för att lära vilka misstag som kanske har gjorts
              tidigare. Det är inte fel, framför allt inte när det understundom
              framställs som att detta är en fråga där man har haft en annan
              hållning tidigare.
            </seg>
            <seg n="60644edb">
              Det var någonting som hände när bonusarna stramades åt i början
              av förra decenniet. Det blev en lönegalopp som började skena.
              Det var bonusar som uteblev, men vi kunde se direktörer för stora
              statliga bolag som fick miljonpåslag på lönerna. Det var inga
              bonusar. Det var ökad lön. Det är också någonting värdefullt att
              lära sig av dessa erfarenheter. Är bonusar i alla sammanhang av
              ondo? Är bonusar i alla sammanhang någonting som ska bekämpas?
              Nej, det tycker jag att denna diskussion och inte minst ministerns
              svar vittnar om. Det vittnar om att man ska ha regler som fungerar
              för detta område, att man följer reglerna och att dessa regler
              är relevanta. Det är också viktigt att ompröva och göra detta
              vid rätt tidpunkt och inte göra det som ett hugskott när vi läser
              en artikel i dagens tidning utan faktiskt se fram emot det som
              är ägarens instrument, nämligen att agera på bolagsstämmorna som
              kommer efter årsskiftet.
            </seg>
          </u>
          <note type="speaker" n="570ce0ab">
            Anf. 138 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-ebdd4e92e0a1836a-3" n="1e7b9701">
            <seg n="530a676a">
              Herr talman! Till skillnad från min kollega Hans Rothenberg tror
              jag att det är bra att riksdagsledamöter reagerar på saker som
              kommer fram i medierna. Det är inte säkert att dessa saker alltid
              hade kommit fram om inte medierna hade grävt. Då är det mycket
              viktigt för oss riksdagsledamöter att kunna använda oss av interpellationsinstrumentet
              och kunna ställa frågor till de olika statsråden.
            </seg>
            <seg n="889d70bc">
              När statsrådet Peter Norman svarade på huruvida Ringhals var
              en stor del av Vattenfalls verksamhet kan man reflektera över
              om det är en stor eller liten del. För mig är det egentligen viktigare
              att diskutera om bonusar för anställda vid Ringhals eller andra
              verksamheter, oavsett var de befinner sig, kan få en negativ effekt
              för säkerhetsarbetet och om bonusar i statliga bolag kan få negativa
              effekter för jämställdhetsarbetet, för anställningstryggheten
              och för andra saker i företag som det är av vikt att man faktiskt
              tar hänsyn till. Det gäller miljöarbete och arbetsmiljöarbete.
              Man såg nämligen i USA i samband med finanskrisen att vanliga
              sunda och kloka värderingar försvann när det enda som man tittade
              på var att man skulle få mer pengar själv i plånboken och släppte
              fullständigt på spärrarna. Därför tror jag att det är viktigt
              att reflektera över detta.
            </seg>
            <seg n="4ef1ed1d">
              Jag tycker att det är viktigt att man har en debatt när det gäller
              statens ägande. Man kan säga att det är lätt att vara efterklok.
              Men hade man fått en annan effekt om man inte hade gjort sig av
              med delar i Telia? Det vet vi inte i dag, men om man säljer delar
              i statliga företag får man mindre inflytande. Så enkelt är det.
            </seg>
          </u>
          <note type="speaker" n="22c84e1d">
            Anf. 139 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-33" n="b2d60baa">
            <seg n="006483ae">
              Herr talman! Först vill jag säga att jag tror att vi har en likartad
              syn på dessa frågor. Jag tycker ändå att man ska fundera lite
              på vad det egentligen är som vi pratar om. Vi har 57 bolag i portföljen.
              Vi har lyckats hitta en eller två dotterbolagschefer som kanske
              har hamnat under strecket eller över strecket. Det har alltså
              skett en fantastisk utveckling i de allra flesta bolag som vi
              alla tycker är en bra utveckling. Jag vill bara ha rätt dimension
              i debatten.
            </seg>
            <seg n="7b7416ef">
              Lars Johansson frågar om särskilda skäl. Det handlar om kontrakt
              på utländska marknader som av arbetsrättsliga skäl är svåra att
              bryta. Det är så man ska tolka särskilda skäl.
            </seg>
            <seg n="b7bb5bb4">
              Jag vill göra en liten poäng av att det i Lars Johanssons interpellation
              står följande: Totalt sett är det endast 16 personer inom hela
              Vattenfallskoncernen som inte har rörlig ersättning...
            </seg>
            <seg n="02c225af">
              Det är inte så det är, utan det är 16 personer som inte har rätt
              till rörlig ersättning. Det är inte så att alla utom 16 personer
              har rörlig ersättning.
            </seg>
            <seg n="a0b529b0">
              Den person som vi pratar om på Ringhals vill jag inte på något
              vis värdera. Jag vill bara informera om att 50 procent av hans
              rörliga lön handlar om säkerhetsarbetet. Han får alltså mer lön
              ju säkrare han gör sin arbetsplats.
            </seg>
            <seg n="f501915c">
              Jag vill tala lite allmänt om rörlig ersättning. Jag har själv
              under flera år deltagit i denna debatt. Min uttryckliga uppfattning
              är att man kan motivera rörlig ersättning långt ned i organisationer.
              Det är ingen slump att man till exempel accepterar rörlig ersättning
              hos jultidningsförsäljare, taxichaufförer, frisörer, servitörer
              och så vidare. Där är det allmänt accepterat. Jag tycker att det
              blir svårare ju högre upp i bolagen man kommer. Det är svårare
              att koppla bolagets resultat till en viss individ. Allra svårast
              är det högst upp i bolagen. Detta är min uppfattning.
            </seg>
            <seg n="ec934de4">
              Det är också så att den strategi som en koncernchef mejslar ut
              kanske i bästa fall ger effekt femtio år senare när koncernchefen
              inte längre jobbar kvar, och eventuell rörlig ersättning går till
              andra personer än de som har arbetat med frågorna.
            </seg>
            <seg n="9ba90ac7">
              Jag är alltså själv tämligen övertygad om att rörlig ersättning
              leder fel. Den leder kortsiktigt. Det kan leda till förhöjt risktagande.
              Men det är möjligt att det kan fungera längre ned i en organisation
              som ett slags pyramidmetafor för rörlig ersättning.
            </seg>
          </u>
          <note type="speaker" n="59f10c1f">
            Anf. 140 LARS JOHANSSON (S):
          </note>
          <u who="lars_johansson_8ee90d" xml:id="i-8fc937195c82205e-2" n="b9870a11">
            <seg n="e0da1c03">
              Herr talman! Jag tackar statsrådet Peter Norman för interpellationsdebatten.
              Som han säkert förstår har vi socialdemokrater tyckt att det var
              viktigt med en sådan här interpellationsdebatt därför att vi vill
              understryka betydelsen av att vi har en offentlig debatt kring
              frågan om bonusar i statliga företag, eftersom jag tror att det
              har betydelse också för Peter Normans möjligheter att kunna agera
              i den riktning som han själv säger, nämligen att man ska ta bort
              dessa bonusar. På det viset har diskussionen varit klargörande.
            </seg>
            <seg n="444bb52e">
              Däremot tycker jag fortfarande att Peter Norman inte riktigt
              vill ta till sig det som vi säger om att man måste kunna agera
              direkt mot de statliga styrelserna. Hans Rothenberg bland andra
              förde ett resonemang om att bolagsstämman ska få ta ställning.
              Det kan man säga när det gäller de delägda bolagen. Men när det
              är fråga om helägda bolag och när regeringen utser hela styrelsen
              man har till och med representanter från Regeringskansliet som
              sitter i styrelserna har man alla möjligheter att agera direkt
              när man märker att det inte fungerar överallt. Det är positivt
              att det fungerar i många statliga företag. Men detta bonusstopp
              fungerar inte generellt.
            </seg>
            <seg n="7f5f06e1">
              Jag vill också säga att det är intressant att komma ihåg att
              det stora misstag som Hans Rothenberg inte tog upp var att den
              borgerliga regeringen upphörde med bonusstoppet precis vid ingången
              till finanskrisen 2008. Det var det stora misstaget. När man sedan
              skulle införa förbudet igen hade man naturligtvis fått upp lönenivån,
              och man fick kanske upp lönenivån en gång till tack vare det.
              Det var alltså det stora misstaget. Jag tycker verkligen att man
              ska lära sig av detta och inte göra sådana misstag utan ha en
              konsekvent linje och agera konsekvent för att bonusarna ska bort
              i såväl moderbolagen som dotterbolagen och också tillse att det
              sker i de utlandsägda bolagen.
            </seg>
          </u>
          <note type="speaker" n="2b84ec81">
            Anf. 141 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-5598ce48b03bcd01-4" n="4bf0bac1">
            <seg n="328e0b08">
              Herr talman! Statsrådet Peter Normans beskrivning av och syn
              på bonussystem kan jag i princip nästan fullt ut dela. Jag tror
              att det är precis så. Ingen ska inbilla mig att en vd med redan
              hög lön inte skulle göra sitt bästa på jobbet. Jag tror inte ett
              dugg på att något sådant skulle inträffa.
            </seg>
            <seg n="7b3da012">
              Det är väl så att den kultur som brutits ut med bonussystemen
              gjort att det i och med att man sagt att det är prestationsbaserat
              blivit legitimt att ta ut ännu mer i lön. Det är väl det som funnits
              i grunden. Sedan har man egentligen inte haft något riktigt bra
              system för uppföljning av vad som egentligen presterats för pengarna
              precis som Peter Norman säger. Jag tycker att det är en osund
              kultur som brett ut sig.
            </seg>
            <seg n="16aea75c">
              Man kan ha en bred och allmän diskussion om vad som är rimliga
              löner, ersättningsnivåer. Men det är klart att det över tid har
              eskalerat enormt när det gäller hur vd-löner totalt sett i Sverige
              har utvecklats. Man kan fundera på om det är av godo eller av
              ondo. Säkert har bonussystemet definitivt varit av ondo. Också
              det tror jag att vi är väldigt överens om.
            </seg>
            <seg n="43b612da">
              Statsrådet ger här en beskrivning avseende portfölj och några
              få undantag. Jag fick en kommentar till detta med konsulten, men
              statsrådet känner kanske inte till den saken. Att man inte fått
              någon rapport från där bonusar fanns är väldigt märkligt, måste
              jag säga. Man svarade nämligen inte. Det tycker jag är anmärkningsvärt.
              Det borde påtalas när en undersökning från statens sida görs.
              Endera är det ett otroligt dåligt konsultföretag som inte gör
              det man ska göra, eller också för att vara riktigt elak ville
              man ha svar därför att det var bra att få svar där det inte pekades
              på bonusar. Jag vill inte tro att det är så, men tanken kan leda
              dithän. Det man kan läsa om detta är väldigt märkligt. Man ska
              inte tro allt som står i tidningen, men det som skrivs där är
              i alla fall väldigt märkligt, tycker jag. Jag skulle vilja ha
              en kommentar från Peter Norman om detta.
            </seg>
          </u>
          <note type="speaker" n="a001d0a3">
            Anf. 142 Statsrådet PETER NORMAN (M):
          </note>
          <u who="peter_norman_finansmarkna" xml:id="i-3a8b9d489da04da7-34" n="b2d60baa">
            <seg n="17e3170d">
              Herr talman! Jag tar mig friheten att göra tolkningen att vi
              är väldigt ense i de här frågorna. Jag är också ense med Lars
              Johansson om att det är rimligt att gå på styrelse och bolag direkt
              om det är ett hundraprocentigt ägande.
            </seg>
            <seg n="b8c754d9">
              Vad vi diskuterar är om en eller två personer ska vara över strecket
              eller inte. Där kan vi kanske ha olika uppfattningar. Jag vet
              inte hur mycket Lars Johansson har satt sig in i just de två personernas
              arbetsbeskrivningar. Kanske finns det olika uppfattningar. Jag
              tycker ändå att detta är en fråga i marginalen, och jag tycker
              att de statliga bolagen på ett bra sätt har tagit sitt ansvar
              i de här frågorna.
            </seg>
            <seg n="bfd8f5ab">
              Vad gäller rapporten, Sven-Erik Österberg, vill jag säga att
              jag inte varit initiativtagare till den i och med att jag inte
              var med då. Jag förstår att det var ett ärligt försök att göra
              en oberoende utredning av hur det såg ut i stället för att göra
              utredningen internt. Det är möjligt att man inte har kvalitetsgranskat
              den på ett korrekt sätt, vilket bara är att beklaga. Jag har ingen
              annan kommentar än så.
            </seg>
            <seg n="1a884cd2">
              Överdimensionerade och felkonstruerade bonussystem var, precis
              som Sven-Erik Österberg säger, en bidragande orsak till finanskrisen.
              Därför är det bra att man i Sverige, på EU-nivå och även i G20
              diskuterar frågorna om rörliga ersättningar i finansbranschen.
              Det här gäller, tycker jag, oss som opinionsbildare. Inte bara
              staten utan alla ägare har ett ansvar i det här sammanhanget.
            </seg>
            <seg n="4b92c098">
              De riktlinjer som beslutades 2009 är regeringens sätt att ta
              detta ansvar, att visa på ledarskap och att vara ett föredöme.
              Vi kommer att fortsätta arbetet med implementeringen av riktlinjerna
              för att se till att vi också fortsatt har rimliga, väl avvägda
              och transparent redovisade ersättningar och anställningsvillkor
              avseende ledande befattningshavare. På så sätt tar vi bäst vårt
              ansvar för bolagen och för de stora värden som statens bolagsportfölj
              utgör.
            </seg>
          </u>
          <note n="6dcc3dcc">
            Överläggningen var härmed avslutad.
          </note>
          <note n="530b6cdf">
            13 § Bordläggning
          </note>
          <note n="699873e6">
            Anmäldes och bordlades
          </note>
          <note n="86a51512">
            14 § Anmälan om interpellationer
          </note>
          <note n="e982f20a">
            Anmäldes att följande interpellationer framställts
          </note>
          <note n="b0b75799">
            den 17 november
          </note>
          <note n="2a3ae3c0">
            Kent Persson
          </note>
          <note n="2a3ae3c0">
            Kent Persson
          </note>
          <note n="50b6aa69">
            den 18 november
          </note>
          <note n="c50fb08a">
            Peter Hultqvist
          </note>
          <note n="e532559d">
            Börje Vestlund
          </note>
          <note n="e532559d">
            Börje Vestlund
          </note>
          <note n="1f8ad14a">
            Interpellationerna redovisas i bilaga som fogats till riksdagens
            snabbprotokoll tisdagen den 23 november.
          </note>
          <note n="7f252441">
            15 § Anmälan om frågor för skriftliga svar
          </note>
          <note n="2292ba4c">
            Anmäldes att följande frågor för skriftliga svar framställts
          </note>
          <note n="b0b75799">
            den 17 november
          </note>
          <note n="6f875bdc">
            Jens Holm
          </note>
          <note n="02a3e991">
            Gunnar Sandberg
          </note>
          <note n="50b6aa69">
            den 18 november
          </note>
          <note n="8f32b6d4">
            Kerstin Engle
          </note>
          <note n="f28c04d6">
            Peter Jeppsson
          </note>
          <note n="9a9942aa">
            Kent Härstedt
          </note>
          <note n="4f94cb0b">
            Frågorna redovisas i bilaga som fogats till riksdagens snabbprotokoll
            tisdagen den 23 november.
          </note>
          <note n="b1baeef1">
            16 § Anmälan om skriftliga svar på frågor
          </note>
          <note n="7119e565">
            Anmäldes att skriftliga svar på följande frågor inkommit
          </note>
          <note n="50b6aa69">
            den 18 november
          </note>
          <note n="e7ebf171">
            Veronica Palm
          </note>
          <note n="de774e16">
            Bodil Ceballos
          </note>
          <note n="5449c86e">
            Jasenko Omanovic
          </note>
          <note n="d18b33fa">
            Svaren redovisas i bilaga som fogats till riksdagens snabbprotokoll
            tisdagen den 23 november.
          </note>
          <note n="c8f27c1a">
            17 § Kammaren åtskildes kl. 17.24.
          </note>
          <note n="18e0608f">
            Förhandlingarna leddes
          </note>
          <note n="d93bdd53">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
