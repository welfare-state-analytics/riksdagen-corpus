<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--61</head>
          <docDate when="2010-02-17">2010-02-17</docDate>
        </div>
      </front>
      <body>
        <div>
          <note n="4e01e234">
            ﻿
          </note>
          <note n="311f1cfa">
            Riksdagens protokoll
          </note>
          <note n="442b15d3">
            2010/11:61
          </note>
          <note type="date" n="5d123ebb">
            Torsdagen den 17 februari
          </note>
          <note n="25f22fac">
            Kl. 12:00 - 17:46
          </note>
          <note n="861a2682">
            1 § Justering av protokoll
          </note>
          <note n="9042d72f">
            Justerades protokollet för den 11 februari.
          </note>
          <note n="067d9810">
            2 § Anmälan om kompletteringsval till justitieutskottet och civilutskottet
          </note>
          <note n="6bc3a369">
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Laila Olsen som suppleant
            i justitieutskottet under Morgan Johanssons ledighet samt Meeri
            Wasberg som suppleant i civilutskottet under Maryam Yazdanfars
            ledighet.
          </note>
          <note n="e388d279">
            Förste vice talmannen förklarade vald under tiden den 1 mars17
            juni till
          </note>
          <note n="3b46463f">
            suppleant i justitieutskottet
          </note>
          <note n="882dfcda">
            Förste vice talmannen förklarade vald under tiden den 1 mars1
            augusti till
          </note>
          <note n="448364c5">
            suppleant i civilutskottet
          </note>
          <note n="16178473">
            3 § Anmälan om inkommen granskningsrapport från Riksrevisionen
          </note>
          <note n="c32e8af3">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note n="d2b609b0">
            4 § Svar på interpellation 2010/11:182 om öppnande av Säpos Stasiarkiv
          </note>
          <note type="speaker" n="de279aea">
            Anf. 1 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-0" n="b7b239e8">
            <seg n="7e94bf18">
              Fru talman! Sven-Olof Sällström har frågat mig om jag och regeringen
              är beredda att medverka till att Säpos Stasihandlingar offentliggörs
              och till fullo öppnas för bland annat forskarvärldens och mediers
              granskning.
            </seg>
            <seg n="eb94e549">
              Säkerhetspolisen fick i början av 1990-talet viss information
              om innehållet i den före detta östtyska säkerhetstjänsten Stasis
              arkiv. Uppgifterna följdes senare upp och visade sig beröra ett
              femtiotal svenskar. Ett antal av dem misstänktes för olovlig underrättelseverksamhet,
              och en åklagare inledde flera förundersökningar. De personer som
              var aktuella förhördes eller deltog i frivilliga samtal. I några
              fall visade det sig att brotten redan var preskriberade, medan
              brottsmisstankarna i andra fall var helt grundlösa. Samtliga förundersökningar
              lades ned.
            </seg>
            <seg n="2e5b6412">
              Uppgifter om vilka som tidigare varit misstänkta för brott skyddas
              i regel av stark sekretess. Sekretessen är avsedd att skydda den
              enskilde.
            </seg>
            <seg n="aecefa1f">
              Andra människor ska alltså inte kunna få reda på om någon har
              varit misstänkt för brott. I undantagsfall finns en möjlighet
              att ge forskare tillgång till vissa sekretessbelagda uppgifter.
              Det kan till exempel röra sig om sådant material som behövs för
              att få kunskap om betydelsefulla händelser i Sveriges historia.
              Dessa bestämmelser tillämpas dock restriktivt. Ett sådant undantag
              har i domstol medgivits forskaren Birgitta Almgren, vilket inneburit
              att hon fått ta del av visst material om Stasi i Säkerhetspolisens
              arkiv.
            </seg>
            <seg n="367e721e">
              Stark sekretess gäller även för Säkerhetspolisens verksamhet,
              i vissa fall i upp till 70 år. Detta innebär bland annat att en
              enskild normalt inte får kännedom om att han eller hon varit föremål
              för Säkerhetspolisens intresse. Det här förhållandet gäller generellt
              för den verksamhet som Säkerhetspolisen ansvarar för, vilket jag
              tycker är en riktig ordning.
            </seg>
            <seg n="99868f86">
              Att offentliggöra hela Säkerhetspolisens material rörande Stasi
              innebär att häva den starka sekretess som skyddar såväl den enskildes
              integritet som Säkerhetspolisens verksamhet. Det finns möjlighet
              för regeringen att göra det, men då krävs det synnerliga skäl.
              Allmänintresset är förvisso stort i denna fråga. Min bedömning
              är ändå att skälen för sekretess väger tyngre. Därför ser jag
              i nuläget ingen anledning för regeringen att offentliggöra materialet.
            </seg>
          </u>
          <note type="speaker" n="d8f90190">
            Anf. 2 SVEN-OLOF SÄLLSTRÖM (SD):
          </note>
          <note n="10b291fd">
            Fru talman! I Säkerhetspolisens arkiv finns hemligstämplade handlingar
            om vilka svenskar som samarbetade med den östtyska kommunistiska
            diktaturens säkerhetspolis, Stasi.
          </note>
          <u who="sven-olof_sallstrom_2f04ec" xml:id="i-1fd1e7f924c9ec01-0" n="33e904a0">
            <seg n="85729700">
              Vi talar nu inte om oskyldiga som råkat fika med en ambassadtjänsteman
              utan om människor som haft kontrakt med, utbildats av och i vissa
              fall belönats och avlönats av en av de mest totalitära och människofientliga
              diktaturer världen skådat.
            </seg>
            <seg n="31e4574c">
              Forskaren Birgitta Almgren fick 2010 tillgång till en viss del
              av handlingarna med förbehållet att inga namn på svenskar som
              samarbetat med Stasi får röjas. Hon hotas av fängelse om några
              namn avslöjas. Enligt min mening borde hon i det fallet i stället
              belönas med en medalj.
            </seg>
            <seg n="0df172e6">
              I en intervju med Birgitta Almgren i tidningen Världen idag från
              den 2 februari i år kan man utläsa att bland de svenskar som samarbetade
              med Stasi finns poliser, säkerhetspoliser, politiker och journalister.
            </seg>
            <seg n="3a0c4935">
              Hemligstämpeln av uppgifterna om vilka svenskar som samarbetade
              med Stasi motiveras med att eventuella brott är preskriberade
              samt med att den sekretess som gäller för dem som varit misstänkta
              skyddar dessa individer. Sekretessen är i det fallet enbart avsedd
              att skydda den enskilda individen. Jag anser inte att det är en
              motivering som håller. Av flera anledningar finns det ett mycket
              stort allmänintresse för att namnen på dem som samarbetade med
              denna diktaturs säkerhetstjänst offentliggörs.
            </seg>
            <seg n="32f76a6a">
              Jag vill göra klart att det inte är min avsikt att hänga ut oskyldiga,
              dem som bara råkat hamna i ett dokument eller som råkat vara på
              fel plats vid fel tillfälle. Det är inte dessa vi här talar om.
            </seg>
            <seg n="9e845017">
              Allmänheten har rätt att få veta om några nuvarande aktiva politiker
              finns bland de här landsförrädarna. Även om där finns tidigare
              aktiva politiker påverkas deras politiska gärning av om de har
              samarbetat med Stasi.
            </seg>
            <seg n="c96eb7a9">
              Man kan inte utesluta att beslut fattats på felaktiga grunder
              och under påverkan av främmande makt. Detta måste belysas! Denna
              byk måste tvättas!
            </seg>
            <seg n="1d9c922e">
              Vi riksdagsledamöter och även allmänheten har rätt att få veta
              vilka poliser och säkerhetspoliser, som ju ytterst är satta att
              skydda oss och demokratin, som haft kopplingar till Stasi. Det
              är dessutom anmärkningsvärt att inte justitieministern själv reagerar
              på det faktum att Säpo hemligstämplar handlingar innehållande
              namn på Säpomedarbetare som samarbetat med diktaturer. Är det
              så att de i stället varit oskyldiga infiltratörer för Sverige
              och mot den socialistiska diktaturen kommer det fram vid en granskning.
            </seg>
            <seg n="894c2dfc">
              Vidare kan det inte uteslutas att före detta Stasimedarbetare
              i dag sitter på viktiga positioner i det svenska samhället. Kanske
              återfinns dessa hos statliga myndigheter och verk, hos det privata
              näringslivet, inom rättsväsendet eller inom utbildningsväsendet.
              Det kan, om så är fallet, inte uteslutas att de riskerar att utsättas
              för otillbörlig påverkan av någon eller några som känner till
              deras Stasikopplingar. Uppgifter om vilka svenskar som samarbetade
              med Stasi kan med fog antas finnas hos bland annat främmande makt.
            </seg>
            <seg n="2f72990a">
              Kort sagt: Det finns ett stort allmänintresse men också ett stort
              samhällsintresse för att dessa handlingar offentliggörs. Den sekretess
              som i dag omger handlingarna kan från denna aspekt anses vara
              samhällsfarlig. Jag vill uppmana justitieministern och alliansregeringen
              att ompröva sitt beslut.
            </seg>
            <seg n="6d6dd8c2">
              Min fråga till justitieministern blir därför följande. Birgitta
              Almgren släpper senare i vår en rapport om granskningen av arkivet.
              Om den visar att det finns svenska poliser, säkerhetspoliser,
              politiker, journalister eller andra på samhällsviktiga positioner
              som har samarbetat med Stasi är då justitieministern beredd att
              medverka till att enbart dessa namn offentliggörs?
            </seg>
          </u>
          <note type="speaker" n="c0865ff0">
            Anf. 3 HANS WALLMARK (M):
          </note>
          <u who="hans_wallmark_b7ba6b" xml:id="i-12d8e4c61c6b9bec-0" n="b46364a4">
            <seg n="efb92fb9">
              Fru talman, fru justitieminister! Sven-Olof Sällström ställer
              i sin interpellation en fråga som rätt mycket sysselsatte mig
              och en del kolleger under förra mandatperioden.
            </seg>
            <seg n="6d4c73b7">
              Jag har, fru talman, gått igenom mitt eget dataarkiv och noterade
              då att jag har ungefär två dussin dokument artiklar, inlägg och
              annat om just den här Stasifrågan. Förra mandatperioden drev jag
              frågan tillsammans med kollegerna Carl B Hamilton, Mats Johansson
              och Rolf K Nilsson. Jag tycker mig till och med i Sällströms inlägg
              här känna igen någon formulering som jag haft i någon artikel
              som jag skrivit.
            </seg>
            <seg n="eb248fd5">
              Jag tycker alltså att det som här tas upp är en viktig fråga.
              Frågan är viktig på flera sätt, framför allt naturligtvis därför
              att det handlar om sanningen. Det handlar om vår relation till
              ett antal länder där man efter kommunismens fall nu faktiskt börjat
              öppna sina arkiv.
            </seg>
            <seg n="20a96860">
              För ungefär ett halvår sedan besökte jag arkivet i Prag. Tjeckien
              är kanske ett av de länder som gått längst i öppenhet. I praktiken
              kan där alla medborgare över 18 år, från vilket land som helst
              i världen, begära ut egentligen vilket dokument som helst. Man
              håller också på att lägga ut dem på Internet och på annat sätt
              underlätta sökningen. Det är viktigt.
            </seg>
            <seg n="08234490">
              Det här är också väsentligt därför att det kan finnas lögnaktiga
              uppgifter i en del av arkiven. Då kan det vara bra att människor
              i tid, medan de fortfarande lever, kan freda sitt eget samvete
              och sitt eget namn genom att kunna tillbakavisa, förklara och
              förankra.
            </seg>
            <seg n="fd7f1718">
              I en del andra länder där namn har tillkännagivits i vissa fall
              har man gått ut med namnen själva, till exempel Finland har det
              lett till en process som har gjort det möjligt att försöka borra
              i det som har varit.
            </seg>
            <seg n="4afbd23f">
              Samtidigt har jag den fullaste förståelse för justitieminister
              Beatrice Asks värnande om integriteten. Jag vill verkligen understryka,
              fru talman, att vi har en justitieminister som har gjort sig till
              en tydlig talesperson för att värna integriteten. Därför gäller
              det att ställa dessa olika samhällsintressen mot varandra. Ett
              gott steg framåt var att Birgitta Almgren gavs möjligheten att
              själv få undersöka en del av arkiven. Det var i och för sig, precis
              som Sven-Olof Sällström säger, med löfte om att inte avslöja enskilda
              namn. I hennes fall kan hon studera strukturer och undersöka hur
              Stasi arbetade. Så gjorde hon med sin för drygt ett år sedan utkomna
              och mycket uppmärksammade bok Inte bara Stasi , som handlade om
              Stasis kontakter från Östtyskland in i Sverige.
            </seg>
            <seg n="08006898">
              Det finns en stor öppning som Sällström borde ha hört i slutet
              av justitieministerns svar, nämligen att det inte är aktuellt
              just nu. Men om det kommer fram fler fakta och det blir möjligt
              att studera strukturerna, precis som Birgitta Almgrens förväntade
              rapport ska göra, kan det vara en öppning.
            </seg>
            <seg n="32658016">
              I andra länder i vårt närområde, till exempel Danmark, som nu
              i praktiken har helt öppna arkiv, har det visat sig att de som
              fanns med som Stasirapportörer och -medlöpare i själva verket
              inte var de vi trodde. Det var inte högt uppsatta personer kända
              från radio, tv och tidningar. Det var i rätt stor utsträckning
              vanliga människor.
            </seg>
            <seg n="127978b8">
              Problemet i många av dessa diktaturer är ondskans banalitet.
              Det är inte fråga om det stora som vi känner igen från agentromaner
              och thrillervärlden, utan det är oftast fråga om rätt vanliga
              människor som i dag har vanliga jobb eller har pensionerat sig
              från vanliga jobb.
            </seg>
            <seg n="89ad2e18">
              Därför är Almgrens ansats oerhört viktig, nämligen att det handlar
              om att studera strukturer och hur man har arbetat. Det ska sedan
              i sin tur inte förhindra att det kan bli en diskussion om enskilda
              namn. Jag ser fram emot att få se Almgrens rapport, och jag tycker
              att den i sin tur ska vägas mot de mycket rimliga krav som justitieministern
              framför, nämligen att värna de enskildas integritet.
            </seg>
            <seg n="53823e50">
              Fru talman! Är det här viktiga frågor? Ja, i allra högsta grad.
            </seg>
          </u>
          <note type="speaker" n="644ca77a">
            Anf. 4 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-1" n="b7b239e8">
            <seg n="c7e97293">
              Fru talman! Det är bra att Hans Wallmark framhåller att det finns
              mer än ett perspektiv på frågan.
            </seg>
            <seg n="aec90bc9">
              Varför åtalades ingen när uppgifterna kom fram? De personer som
              medgav att de hade värvats av Stasi visade sig vara tänkta att
              användas mot Västtyskland. De hade ingen anställning eller anknytning
              till det svenska totalförsvaret eller annan tillgång till information
              till men för rikets säkerhet. Då saknades det praktiska möjligheter
              att spionera mot Sverige. Det fanns ett undantag, nämligen en
              person som värvades av Säkerhetspolisen och arbetade som dubbelagent
              med Stasi. Den personen hade tillgång till information, men han
              kontrollerades operativt av Säpo.
            </seg>
            <seg n="6fd5b26c">
              Om det verkligen hade funnits fog för misstankar om att de 50
              DDR-spionerna som man gärna målar upp det bedrivit underrättelsearbete
              mot Sverige hade sannolikt samtliga blivit åtalade för spioneri
              eller grovt spioneri. Deras namn skulle redan ha varit kända för
              den svenska allmänheten. Där har det ändå gjorts ett arbete.
            </seg>
            <seg n="975e828b">
              Den andra aspekten man kan fundera över är om människor vet om
              huruvida de fanns med i materialet. Ja, huvuddelen av de svenskar
              som fanns med i materialet har blivit förhörda eller deltagit
              i samtal. De känner naturligtvis till saken.
            </seg>
            <seg n="09522b1c">
              Sedan var det frågan som Sven-Olof Sällström tog upp, nämligen
              om personer som arbetar i viktiga positioner har denna bakgrund.
              Jag vill gärna framhålla att vi har i Sverige sedan lång tid tillbaka
              en säkerhetsprövning och registerkontroll för att förhindra att
              personer med den typen av menlig bakgrund eller kontaktverksamhet
              tas in. Det bedrivs ett förebyggande säkerhetsarbete. Enligt säkerhetsskyddslagen
              från 1996 ska säkerhetsskydd bland annat förebygga att uppgifter
              som omfattas av sekretess eller som rör rikets säkerhet obönhörligen
              röjs eller att obehöriga får tillgång till platser eller på annat
              sätt är opålitliga ur säkerhetssynpunkt. Det finns en rad kriterier.
              De får inte delta i verksamhet som är viktig för rikets säkerhet.
              Om dessa personer söker anställning eller försöker upphandla varor
              och tjänster som omfattas av lagen ska de säkerhetsprövas. Det
              finns ett ordentligt arbete om detta.
            </seg>
            <seg n="bbb2f719">
              Utifrån olika perspektiv och med hjälp av olika regelverk har
              vi i Sverige en god kontroll på detta. Det innebär inte att det
              forskningsarbete som bedrivs är ointressant. Det är just det som
              Hans Wallmark framhåller har ett allmänintresse, det vill säga
              strukturer, hur det har sett ut och påverkat. Det är naturligtvis
              intressant att få veta vad Birgitta Almgrens rapport kan ge vid
              handen. Hon har fått ut handlingar, och möjligheten finns att
              begära ut delar av handlingar. Jag vill gärna påpeka att när Regeringsrätten
              fattade beslutet var det också med stor tyngdpunkt i domskälen
              och krav på Birgitta Almgrens arbete att upprätthålla sekretessen
              på hög nivå. Hon har inte möjlighet att använda material hur som
              helst eller kopiera. Det är en lång lista av saker. Regeringsrätten
              bedömde att vi i Sverige lägger stor tyngd vid integritetsaspekten
              och de skäl som vi har till att ha den typen av skyddade uppgifter.
              De gäller även när man lämnar ut material för angelägen forskning.
            </seg>
            <seg n="43da2734">
              Birgitta Almgrens rapport kommer så småningom, och då får vi
              ta del av den. Jag menar att det i dag inte finns skäl att ändra
              uppfattning, och man bör inte lägga fram för många konspirationsteorier
              om att märkliga personer skulle finnas på viktiga poster i landet.
            </seg>
          </u>
          <note type="speaker" n="456a4977">
            Anf. 5 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-331e5687c00dda05-0" n="33e904a0">
            <seg n="f2613f08">
              Fru talman! Det här är inte konspirationsteorier. Jag skulle
              vara glad om det vore så. Det är inte fiktion utan verklighet.
            </seg>
            <seg n="2be13432">
              Jag har en fråga jag vill ställa direkt till justitieministern:
              Har den prövning som sker av personer på högre befattningar tillgång
              till och full insyn i Stasiarkiven?
            </seg>
            <seg n="829a6e98">
              Hans Wallmark hänvisade till att justitieministern öppnade för
              att informera om nuläget. Jag ställde en rak fråga till justitieministern
              i mitt förra inlägg: Om det visar sig i Birgitta Almgrens rapport
              att det finns poliser, politiker, säkerhetspoliser, journalister
              eller andra personer i samhällsviktiga funktioner med i registren,
              är ni då beredda att offentliggöra de namnen? Det är en öppning.
              Jag vill ha svar på frågan.
            </seg>
            <seg n="1f966e70">
              I många av Europas länder har motsvarande Stasiarkiv öppnats
              och en saklig granskning skett. Europarådet har rekommenderat
              Sverige att inte hemligstämpla arkiven. Jag vill återigen uppmana
              justitieministern och alliansregeringen att tänka om. Att alliansregeringen
              medverkat till att inte bara de famösa så kallade tsunamibanden
              hemlighålls utan nu också skyddar dem som i främmande makts tjänst
              hotat Sveriges intressen och svenska medborgares säkerhet är oerhört
              allvarligt. Min e-post har de senaste dagarna svämmat över av
              lyckönskningar inför debatten. Det är brev från mina väljare,
              Beatrice Ask, och från dina väljare.
            </seg>
            <seg n="beb1a53b">
              Det spekuleras i samhället om vilka som finns med i arkivet.
              Precis som Wallmark sade finns det oskyldiga som riskerar att
              pekas ut. Av den anledningen är det viktigt att frågan lyfts upp.
              Det finns många svenska kvinnor och män, justitieministern, som
              genom åren har varit beredda att ytterst riskera sina liv för
              att skydda Sverige, svenska intressen, vår nationella frihet och
              våra familjers säkerhet. Miljoner svenskar har fullgjort sin värnplikt,
              har arbetat eller arbetar just nu för Sveriges säkerhet. Förstår
              inte justitieministern hur oerhört provocerande det är att den
              borgerliga regeringen väljer att skydda den som vill oss illa?
            </seg>
            <seg n="caecef53">
              Det låg i den socialistiska diktaturens natur att förfölja och
              övervaka sina egna medborgare. Svenskar som samarbetade med Stasi
              har förmodligen underlättat denna övervakning. Östtyska medborgare
              har förföljts, kanske torterats och avrättats, med hjälp av uppgifter
              från just dessa svenskar. De svenska Stasimedarbetarna och deras
              arbete har förmodligen förlängt den östtyska diktaturens existens.
              De har hjälpt till att hålla människor innanför murar och taggtrådsstängsel
              och under förtryck.
            </seg>
            <seg n="23201f62">
              Efter att ha tagit del av debattartiklar, tidigare motioner och
              interpellationer, brev och samtal från allmänheten står en sak
              klar för mig. I denna fråga har jag inte bara stöd av Sverigedemokraternas
              väljare och vår riksdagsgrupp. Jag har också stöd av ministerns
              väljare, vissa i er riksdagsgrupp och andra borgerliga riksdagsmän.
              Jag kan lova att denna fråga kommer sverigedemokrater aldrig att
              släppa. Den kommer att förfölja er ända in i nästa valrörelse
              och längre än så om nödvändigt.
            </seg>
            <seg n="c2e0db30">
              I mitt förra anförande tog jag upp risken att bland annat främmande
              makt känner till vilka svenskar som finns med i arkiven, och det
              är en påtaglig risk. Men problemet kan vara större än så. Vi riskerar
              en situation där bland annat politiker utsätts om det nu är så,
              som forskaren Almgren säger, att det finns politiker bland dem
              för otillbörlig påverkan om de fortfarande är aktiva i sitt politiska
              liv. Det finns också en risk att journalisters integritet allvarligt
              skadas.
            </seg>
            <seg n="3203b491">
              Jag vill med anledning av detta ha en försäkran från justitieministern.
              Jag förutsätter att ingen del av regeringen, ingen borgerlig politiker
              och inget politiskt organ närstående regeringen har någon som
              helst kännedom om vilka namn som återfinns i arkiven. Är det så,
              justitieminister Beatrice Ask?
            </seg>
          </u>
          <note type="speaker" n="bf11bfac">
            Anf. 6 HANS WALLMARK (M):
          </note>
          <u who="hans_wallmark_b7ba6b" xml:id="i-12d8e4c61c6b9bec-1" n="b46364a4">
            <seg n="7a8cbcac">
              Fru talman! Sällström sade i sitt första inlägg att Birgitta
              Almgren inte skulle straffas om hon offentliggör namn utan skulle
              belönas med medalj. Då kan vi påminna varandra om att Birgitta
              Almgren för något år sedan belönades med Svenska Akademiens medalj,
              just för sina insatser när det gäller att driva diskussionen om
              Stasis arkiv i Sverige och med anledning av hennes bok.
            </seg>
            <seg n="98971b6b">
              När man ser den här frågan är det viktigt att notera att de länder
              vi pratar om i praktiken har fallit och i vissa fall inte längre
              existerar. Östtyskland, DDR, denna fruktansvärda republik, finns
              inte längre. Det är också förklaringen till att många av dessa
              länder nu öppnar sina arkiv, som Estland, Tjeckien och Tyskland.
              Det beror på att de vill vända blad och gå vidare bort från decennier
              av förtryck och mot friheten.
            </seg>
            <seg n="807380c9">
              Därför är den här diskussionen viktig. Jag tycker också att det
              är väsentligt att man funderar på de internationella rekommendationer
              som har kommit, från Europarådet och Europaparlamentet. Det finns
              en från den 2 april 2009, 6 §, som uppmanar och uppmuntrar medlemsländernas
              stater att hjälpa till att öppna arkiv oavsett om det är Säkerhetspolisens
              eller andra, offentliga arkiv. Mot detta ska man naturligtvis
              ställa detta med integriteten.
            </seg>
            <seg n="c40a3b65">
              En som har varit väldigt aktiv i debatten och som förtjänar att
              nämnas här i kammaren, fru talman, är Camilla Andersson-Hjelmdahl.
              Hon har aktivt drivit den här diskussionen.
            </seg>
            <seg n="79715f66">
              Därför finns det skäl, när Birgitta Almgren kommer med sin rapport
              om ett par månader där man undersöker strukturerna, att väga det
              mot det rimliga intresset att offentliggöra enskilda eller delar
              av namn.
            </seg>
            <seg n="6685519c">
              Det finns också anledning, fru talman, att inte minst från denna
              talarstol uppmuntra andra forskare och journalister att undersöka
              möjligheten att få ut handlingar. Birgitta Almgren har fått det,
              och det finns skäl för andra forskare och journalister att göra
              på liknande sätt. Ju fler som deltar, desto fler fakta kan vi
              få i debatten.
            </seg>
            <seg n="91352834">
              Avslutningsvis tror jag att det är viktigt att Sällström reflekterar
              kring detta om ondskans banalitet.
            </seg>
          </u>
          <note type="speaker" n="e0cb392d">
            Anf. 7 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-2" n="b7b239e8">
            <seg n="6c097d15">
              Fru talman! Låt mig först säga att jag blir lite förundrad över
              yttrandet att den här frågan kommer att förfölja er. Jag kan försäkra
              Sven-Olof Sällström: Jag har ingen anledning och ingen annan heller
              att hålla vare sig spioner eller andra tveksamma individer om
              ryggen. Det är inte det denna fråga handlar om. Vi har i Sverige
              under lång tid varit tvingade att stå upp för vår säkerhet på
              egen hand. Vi har gjort det med lagar, regler och alla de insatser
              som behövs, och det ska vi göra också i fortsättningen.
            </seg>
            <seg n="24e943d6">
              Säkerhetspolisens arbete handlar om att skydda svenska intressen
              på olika sätt, och den verksamheten kan inte och ska inte i alla
              delar vara offentlig. Det måste vara rimligt att inse detta. Det
              är också viktigt att det finns en respekt för enskildas integritet
              i de regelverk som hanterar verksamheten.
            </seg>
            <seg n="5b862cc8">
              De kunskaper som Säkerhetspolisen har om exempelvis Stasis verksamhet
              handlar naturligtvis delvis om det man har fått fram i dessa arkiv.
              Men det handlar också om underrättelsearbete som har bedrivits
              under lång tid och en rad olika andra källor som sammantaget ger
              informationen. Det är viktigt det är därför vi har regler för
              säkerheten, sekretessen och annat att man inte genom att öppna
              information röjer metoder och möjligheter framöver för Säkerhetspolisen
              att arbeta i rikets tjänst. Det är otroligt centralt. Så måste
              man arbeta. Det är också viktigt att de som är informatörer i
              detta arbete vet att de kan lita på att deras identitet inte röjs.
              Det är inte så att man bara lämnar ut allting. Det är det som
              gör att det finns viss omsorg om reglerna kring detta.
            </seg>
            <seg n="a44b2576">
              När det sedan gäller arbetet med säkerhetsförebyggande insatser
              är det viktigt att ha klart för sig vad som sker. När man till
              exempel prövar tjänster som är känsliga ställs frågan till Säkerhets-
              och integritetsskyddsnämnden, tidigare Registernämnden. De gör
              en sökning och kontrollerar i vilken utsträckning en person finns
              i Säpos centrala register och vet då om det blir en träff. Sedan
              kommuniceras det i olika delar. En del uppgifter kan lämnas ut,
              och en del lämnas inte ut. Det finns rutiner för detta. Jag föreslår
              att man läser på det. Det innebär att man vet och kan förhindra
              att personer som har en tveksam bakgrund kommer i fråga för olika
              typer av uppgifter.
            </seg>
            <seg n="7b2f5af1">
              Jag kan inte svara för varje individ, men det skulle vara väldigt
              underligt om det var många som kände till alla namn och vilka
              som finns i olika register. Jag gör det inte, och då har jag ändå
              varit ledamot från Sveriges riksdag i Registernämnden under en
              period. Det är inte så att man går in och läser allt som finns
              i registren, utan det finns rutiner, arbetsformer och regelverk
              för detta. Den kunskapen finns inte heller inom regeringen eller
              i andra sammanhang, utan den hålls ganska sluten enligt de regler
              som finns.
            </seg>
            <seg n="0aa7fbf4">
              Jag tror att det är viktigt att se inte bara behovet av att öppna
              utan också vikten av att vi har regler som kan tjäna framöver
              för att vi ska kunna säkra den trygghet jag tror att vi alla vill
              känna i Sverige och för att vi framöver ska kunna ha ett underrättelsearbete
              värt namnet.
            </seg>
          </u>
          <note type="speaker" n="d0197159">
            Anf. 8 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-331e5687c00dda05-1" n="33e904a0">
            <seg n="5d8c96b4">
              Fru talman! Jag ställde ett antal frågor och fick svar på en.
              Jag har fortfarande inte fått svar på om justitieministern är
              beredd att medverka till att namnen offentliggörs om rapporter
              visar att det finns politiker, poliser, säkerhetspoliser, journalister
              eller andra personer i samhällsviktiga befattningar. Jag har fortfarande
              inte fått svar på den frågan. Rapporten kommer snart, men jag
              förväntar mig ett svar i dag.
            </seg>
            <seg n="6bd9483c">
              Jag har vid ett antal tillfällen sagt att jag skäms över mitt
              tidigare folkpartistiska medlemskap, och det står jag för det
              gör jag fortfarande. Jag har tidigare inte på samma sätt behövt
              skämmas för att jag en gång i tiden var CUF-ordförande och har
              röstat på Moderaterna större delen av mitt vuxna liv, men nu gör
              jag det. Jag ber om ursäkt.
            </seg>
            <seg n="bd622d9f">
              Jag trodde inte att just Moderaterna och en alliansregering skulle
              skydda medarbetare till en av de värsta våldsideologierna och
              den värsta våldsstat som har funnits. Vi har inte lärt någonting.
              Efter andra världskriget lyfte hela Europa på locket och vädrade
              ut den unkna stanken efter nazismens brott i Europa, utom Sverige.
              Och nu gör vi exakt samma sak vi har inte lärt någonting. I hela
              Europa har man vädrat ut stanken efter kommunismens ok, utom just
              i Sverige. Varför? Jag blir upprörd.
            </seg>
            <seg n="e3541059">
              Jag tycker att justitieministern under dessa förutsättningar
              bör fundera på sin position. Jag tycker inte att en borgerlig
              justitieminister ska medverka till att vi inte vädrar ut även
              socialismens brott mot mänskligheten, framför allt inte i detta
              land.
            </seg>
          </u>
          <note type="speaker" n="615290c6">
            Anf. 9 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-3" n="b7b239e8">
            <seg n="99fba02c">
              Fru talman! Om jag har ägnat någonting mycket tid är det att
              beskriva kommunismens och socialismens härjningar. Om det är någonting
              jag har skrivit om i många sammanhang och kommer att fortsätta
              att arbeta med är det just erfarenheterna av kommunismens härjningar
              i vår del av världen och på andra håll i världen. Det är en av
              de viktiga drivkrafterna för det demokratiska arbete som jag bedriver.
            </seg>
            <seg n="8e63a486">
              Men jag tycker samtidigt att man måste vara nykter nog att inse
              att Sverige behöver en säkerhetspolitik och ett säkerhetspolisarbete
              som fungerar också framöver. Det innebär att allt inte alltid
              kan vara utan lagar och regler utan att man måste se till att
              regelverken är transparenta och väl fungerande och skyddar det
              som är skyddsvärt. Det är viktigt.
            </seg>
            <seg n="aba128e8">
              Anledningen till att jag inte svarade på den andra frågan var
              att jag missade lite grann av den eftersom jag försökte formulera
              svaret på den första frågan.
            </seg>
            <seg n="e57bdf81">
              Frågan var om jag är beredd att göra något om rapporten skulle
              påstå att det finns personer som arbetar med det ena eller det
              andra. Låt oss läsa rapporten först! Jag svarar inte på hypotetiska
              frågor. Men det är klart att en rapport från en ansedd forskare
              kan ge underlag som gör att det finns skäl att ompröva ställningstaganden.
              Då måste man också fundera över på vilket sätt det ska ske och
              vad rapporten ger vid handen.
            </seg>
            <seg n="e9afcad2">
              Den här forskaren hade aldrig fått tillstånd att få ut detta
              viktiga material om det inte hade funnits ett gediget intresse
              av att faktiskt syna vad som kan vara värt att forska om och ta
              fram i form av fakta. Även jag är nyfiken på vad det kommer att
              stå. Men jag brukar aldrig fråga Om detta inträffar, kommer du
              då att göra si eller så? Utan brukar vänta men den typen av frågor
              och svar tills det finns fakta på bordet. Det tänker jag göra
              även i det här fallet.
            </seg>
            <seg n="896752e9">
              Om det är något som kampen mot extrema rörelser alltid är i behov
              av är det sanningen och fakta. Det gäller alla typer av extremism.
              Jag kommer att fortsätta att stå på den plattformen.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="463aa877">
            5 § Svar på interpellation 2010/11:198 om Mora tingsrätt
          </note>
          <note type="speaker" n="6d479acb">
            Anf. 10 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-4" n="b7b239e8">
            <seg n="c34428a4">
              Fru talman! Carin Runeson har frågat mig om jag kommer att verka
              för att tingsrätten i Mora finns kvar även fortsättningsvis.
            </seg>
            <seg n="e2b0bf03">
              Bakgrunden till interpellationen är en promemoria som Domstolsverket
              har upprättat och som behandlar organisationen av vissa tingsrätter.
              Promemorian innehåller bland annat ett förslag som går ut på att
              Mora tingsrätt läggs samman med Falu tingsrätt till en domstol
              med kansli i Falun.
            </seg>
            <seg n="57225214">
              Som jag nämnde i mitt svar på en liknande interpellation i förra
              veckan har Domstolsverket för en tid sedan skickat ut promemorian
              på remiss. Remissinstanserna får alltså nu möjlighet att lämna
              synpunkter till verket på förslagen i promemorian. Först när synpunkterna
              har analyserats kan verket avgöra om någon framställning ska göras
              till regeringen. Domstolsverkets egen process är alltså inte slutförd
              än. Något förslag för mig att ta ställning till finns således
              inte i nuläget.
            </seg>
          </u>
          <note type="speaker" n="ef4cd9e4">
            Anf. 11 CARIN RUNESON (S):
          </note>
          <u who="carin_runeson_c56f59" xml:id="i-e47310847d574f86-0" n="22f7091e">
            <seg n="2d587c3b">
              Fru talman! Tack, justitieministern för svaret, framför allt
              för att jag fick ett mycket snabbt svar!
            </seg>
            <seg n="3e72bba2">
              Justitieministern säger i svaret att det inte finns något förslag
              att ta ställning till, att Domstolsverkets egen process inte är
              slutförd. Så är det tydligen. Men jag anser att det ändå finns
              all anledning att diskutera Domstolsverkets förslag, som jag tycker
              är dåligt och bör avvisas.
            </seg>
            <seg n="0cbad0f6">
              Jag tycker att det är fel att lägga ned ytterligare tingsrätter,
              i det här fallet tingsrätten i Mora. Det har redan gjorts omfattande
              centraliseringar när det gäller rättsväsendet, även i Dalarna.
              Jag tycker att det räcker som det är. Vi har två tingsrätter,
              i Mora och Falun, och Dalarna är ett stort län geografiskt.
            </seg>
            <seg n="0eb563f4">
              För ett par år sedan var utgångspunkten att de förändringar som
              gjordes skulle vara långsiktigt hållbara. Därför hade jag inte
              förväntat mig det förslag som Domstolsverket nu har fört fram
              och som skulle få mycket kännbara negativa följder för norra och
              västra Dalarna.
            </seg>
            <seg n="58d58519">
              Anledningarna till att jag och vi socialdemokrater är oerhört
              bestämda i vår uppfattning att Mora tingsrätt ska finnas kvar
              är flera.
            </seg>
            <seg n="8729e521">
              Först och främst blir det en väsentligt försämrad service för
              invånarna i det berörda området. Det blir också en försämrad rättssäkerhet.
              Inte minst viktigt är att det skulle det bli en enorm ökning av
              resandet om tingsrätten i Mora skulle försvinna. Det är stora
              avstånd i Dalarna, och det är inte alltid enkelt att ta sig fram
              och tillbaka till Falun med kollektivtrafik, snabbt över dagen,
              om man inte har tillgång till egen bil.
            </seg>
            <seg n="6a08bb8f">
              Från Mora till Falun är det drygt 8 mil. Det kan man väl tycka
              är acceptabelt. Men tittar vi längre norrut ser vi att det exempelvis
              från Idre ned till Falun är 2324 mil. Från Grövelsjön längst upp,
              ett trevligt område med många turister, är det 2728 mil att åka.
              Ska man då åka över dagen går det åt väldigt mycket tid. Det medför
              i sin tur att risken för inställda mål ökar, eftersom människor
              av olika orsaker har svårt att ta sig till Falun.
            </seg>
            <seg n="4f8e77fd">
              Den befintliga domstolsbyggnaden i Falun är ombyggd helt nyligen.
              Men den har ingen plats för Mora tingsrätts verksamhet, utan då
              skulle man tvingas till en ny, kostnadskrävande om- och tillbyggnad.
              Det tycker jag är väldigt dålig hushållning med pengarna.
            </seg>
            <seg n="f7f71133">
              Mora tingsrätt är också betydelsefull för Mora och de kommuner
              som finns runt omkring av många andra orsaker. Det är en arbetsplats
              med kvalificerat folk, vilket i sin tur innebär att andra medflyttande
              också kan få jobb och man får en bra arbetsmarknad i området.
            </seg>
            <seg n="0795c4c7">
              Dels för området i sig, dels också ur rättssäkerhetssynpunkt
              och med tanke på vikten av att inte behöva resa långa sträckor
              som det kan tyckas i onödan är det väldigt viktigt att Mora tingsrätt
              får finnas kvar.
            </seg>
          </u>
          <note type="speaker" n="5c3a1ff2">
            Anf. 12 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-5" n="b7b239e8">
            <seg n="4f8a3693">
              Fru talman! Jag delar Carin Runesons uppfattning att det är viktigt
              att diskutera dessa frågor men kanske inte med ministern. Att
              se till organisationen är ett arbete som pågår inom myndigheten.
              Vi har i Sverige den ordningen att myndigheter har ett ansvar
              för att utveckla verksamheten, pröva olika frågeställningar, diskutera
              dem och så småningom, om man finner anledning, återkomma till
              regeringen med ett förslag.
            </seg>
            <seg n="eafbc254">
              Det är klart att man måste diskutera. Men jag kanske bör passa
              mig för att ha bestämda åsikter innan det finns ett förslag.
            </seg>
            <seg n="f2765597">
              När det gäller bakgrunden: Under förra mandatperioden gjorde
              vi faktiskt ett par rejäla häv när det gällde domstolsorganisationen.
              I några fall fick vi rätta till tidigare utredningar rätt ordentligt.
              Det gäller inte minst i Dalarna. Det är väldigt lätt att det blir
              skrivbordsprodukter, där man inte har tänkt igenom hur avstånden
              ser ut, hur man kan färdas och så vidare.
            </seg>
            <seg n="f7940681">
              Det arbete som vi gjorde då gjorde vi utifrån att se på behovet
              av att klara en specialisering. I princip alla domstolar har ganska
              många olika typer av ärenden. Det kräver hög kompetens. Men det
              gäller också att man har en väl fungerande organisation som klarar
              en del av den moderna tidens variationer och flexibilitet. Det
              bör också finnas en tillräcklig bas för en bra organisation för
              beredning av olika ärenden. Vi vet att en del små domstolar kan
              ha stora problem med rekrytering, med att ha en organisation och
              annat.
            </seg>
            <seg n="ac00a1f5">
              Det finns många aspekter, och jag vill gärna säga att när det
              gäller just kravet på kompetens handlar det om att vi ska ha samma
              rättssäkerhet oavsett vart man vänder sig i landet. Det handlar
              inte bara om hur nära det är, utan det ska också finnas kvalitet
              i domstolen som gör att man blir rätt bedömd och får ärenden hanterade
              på ett riktigt sätt. Det är alltså många olika aspekter man måste
              ta hänsyn till i det här arbetet. Därför är det naturligtvis otroligt
              viktigt med den remissomgång som Domstolsverket nu genomför.
            </seg>
            <seg n="016fd43f">
              Jag är bekymrad över en del domstolar. Vi gjorde, när vi gjorde
              genomgången under förra mandatperioden, stora undantag för Norrland
              och det som då berördes, eftersom Sverige inte är fyrkantigt.
              Vi kan inte ha samma måttstock överallt, för då får vi en väldigt
              konstig organisation. Så är det. Därför behöver vi också den kunskap
              som finns lokalt och regionalt för att kunna göra en bedömning.
            </seg>
            <seg n="93835f74">
              Men, som sagt, i det här fallet är vi lite för tidigt ute för
              att jag ska ha en bestämd uppfattning, men jag följer naturligtvis
              den här debatten med stort intresse. Jag tror inte heller att
              man ska vara alltför snabb med organisationsförändringar om man
              inte har ett gediget underlag.
            </seg>
            <seg n="c7f35498">
              När det gäller Mora tror jag att man i dag har 15 anställda.
              Man har en rådman. Sedan är det en lagmanstjänst som är vakant
              sedan i mars någon gång, eller den kanske blir vakant då. Det
              är alltså en ganska liten organisation. Man har de senaste åren
              haft tre utlysta rådmansanställningar och fått två respektive
              tre sökanden.
            </seg>
            <seg n="6481af7c">
              Man kan då säga att det uppenbarligen finns vissa bekymmer när
              det gäller att rekrytera personal. Å andra sidan visar det behovet
              av att försäkra sig om att den här delen av Dalarna har tillräcklig
              kraft när det gäller juridisk kompetens. Det går ju att vända
              på myntet åt två håll.
            </seg>
            <seg n="a2bfa141">
              Men jag ser fram emot de synpunkter som kommer och kommer noggrant
              att så småningom se om det dyker upp något förslag från Domstolsverket
              som vi behöver ta ställning till, men vi är en bra bit därifrån
              i dag.
            </seg>
          </u>
          <note type="speaker" n="9e529066">
            Anf. 13 CARIN RUNESON (S):
          </note>
          <u who="carin_runeson_c56f59" xml:id="i-e47310847d574f86-1" n="22f7091e">
            <seg n="76a336a0">
              Fru talman! Jag tycker att det är bra att vi är en bra bit därifrån,
              som justitieministern säger, alltså en bit ifrån beslut. Desto
              viktigare är det då att vi får möjlighet att framföra våra synpunkter,
              och jag är glad åt den här diskussionen och debatten här i kammaren.
            </seg>
            <seg n="97f2dd6a">
              Ja, det är självklart många aspekter att ta hänsyn till. Och
              invånarna i norra och västra Dalarna ska naturligtvis ha rätt
              till samma rättssäkerhet som alla andra. Jag vet också att det
              har varit vissa bekymmer med att rekrytera kompetent personal.
              Dess värre är det väl inte bara i Dalarna och Moraområdet som
              man har det problemet, utan det finns också på andra håll och
              inom många andra verksamhetsområden. Och det kommer säkert inte
              att bli enklare när alla fyrtiotalister och femtiotalister ska
              pensionera sig så småningom.
            </seg>
            <seg n="8280c5a0">
              Men det här är en viktig fråga för den som har arbetsgivaransvaret,
              att man är ute i tid, att man funderar över hur man gör olika
              typer av tjänster attraktiva och vad man kan erbjuda för rekryteringsmöjligheter.
              Hur ser möjligheterna ut om man vill göra karriär och så vidare?
            </seg>
            <seg n="c19f1b9b">
              Nu tycker väldigt många att Dalarna är ett attraktivt område
              att leva och bo i, inte minst med tanke på de fritidsmöjligheter
              som vi har. Det är ett rikt kulturliv. Det finns många positiva
              saker att lyfta fram. Med lite god vilja och lite ansträngning
              tror jag alldeles säkert att man kan rekrytera behörig personal
              på ett bra sätt till Mora.
            </seg>
            <seg n="26897d78">
              Om man ska lyfta fram något som är specifikt för Mora tingsrätt
              är det att det här geografiskt stora upptagningsområdet har en
              enorm tillströmning av turister både på sommaren och, framför
              allt, på vintern. På ett år besöker ungefär sju miljoner människor
              det här området. Vare sig vi tycker om tanken eller inte innebär
              det att fler brott begås än vad som kanske kan förväntas i ett
              område som norra och västra Dalarna. Mora tingsrätt är en av de
              tingsrätter som har den största ökningen av antalet brottmål.
            </seg>
            <seg n="0ac7876c">
              Det här gör att det ligger en väldig tyngd på tingsrätten. Det
              innebär också att det är många målsäganden och många vittnen som
              skulle få resa väldigt långt, ned till Falun, för att kunna genomföra
              de här målen. Jag tycker att det här också är en viktig fråga
              att ta med när man funderar över saker och ting.
            </seg>
            <seg n="b657c67c">
              Vi planerar i Dalarna ytterligare utbyggnad av både Idreområdet
              och Sälenområdet med ett antal bäddar. Det kommer ännu fler människor
              till det här området. Jag tycker att det är oerhört viktigt att
              vi värnar tingsrätten i Mora, även övriga som finns med i Domstolsverkets
              förslag, det man funderar över just nu.
            </seg>
            <seg n="4a4b5ec0">
              Det är viktigt att människor känner trygghet och att man kan
              behålla ett starkt medborgerligt förtroende för rättsväsendet.
              Det tycker jag inte att man gör om man går vidare i sin centralisering.
            </seg>
          </u>
          <note type="speaker" n="f78f2fb4">
            Anf. 14 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-6" n="b7b239e8">
            <seg n="9c7eabab">
              Fru talman! Jag delar helt uppfattningen om möjligheterna för
              den här bygden att utvecklas, utifrån att det är en av de mest
              dynamiska turistregionerna. Det är helt riktigt att det är en
              väldigt ojämn arbetsbelastning även för rättsväsendet i den här
              delen av Sverige, eftersom alla stockholmare, inte minst under
              sportlovsveckorna, på ett eller annat sätt försöker ta sig dit.
            </seg>
            <seg n="523d62e3">
              Problemet sedan länge gäller naturligtvis helheten. Både åklagarkammaren
              och Kriminalvårdens häkte ligger i Falun i dag. En fråga som vi
              arbetar mycket med handlar naturligtvis om att försäkra oss om
              att det finns tillräckligt med poliser för att klara den tillströmning
              av spännande människor som periodvis kommer till de här bygderna.
              Vi jobbar mycket med att öka flexibiliteten och försäkra oss om
              att det finns en bra basorganisation. Men det är klart att man
              måste se rättsväsendet i sin helhet, och då har vi ytterligare
              problem. Därför är det nog bra med den här remissomgången, där
              man får vända och vrida på saker.
            </seg>
            <seg n="f7e76eb3">
              Häktesverksamheten ligger, som sagt, i Falun, och det gör åklagarkammaren
              också. Jag säger nu inte att det är ett argument för att lägga
              ned, om någon skulle missuppfatta det. Jag säger bara att det
              är en komplikation om man vill föra ett resonemang om att ärendebelastningen
              ökar.
            </seg>
            <seg n="609418fe">
              Jag tror så här: Det är ett antal tingsrätter som nu är utpekade
              i Domstolsverkets promemoria. Delvis är bakgrunden att inskrivningsverksamheten
              har flyttats från domstolen, och arbetsförutsättningarna har förändrats.
              Det föranleder naturligtvis verket att fundera över hur arbetsbelastningen
              ser ut och vad som är en vettig arbetsorganisation. Men det handlar
              också om de praktiska förutsättningarna när det gäller säkerhet.
              Det finns ju många olika aspekter.
            </seg>
            <seg n="3decf759">
              Jag tror inte att man ska dra alla över en kam. Jag tror att
              man ska sätta sig ned och fundera i varje enskilt fall. För jag
              tror faktiskt att de här mindre enheterna, var och en, är specifika
              och att man ska se de olika parametrarna. Och, som sagt, min grundinställning
              när det gäller den här organisationen är att vi måste inse att
              Sverige inte är fyrkantigt. Ska vi göra rättsväsendets organisation
              rätt och riktig måste vi utgå från verkligheten och de människor
              som man ska serva på ett bra sätt.
            </seg>
            <seg n="425719dc">
              Men, som sagt, jag har ingen uppfattning i sakfrågan innan det
              kommer ett eventuellt förslag. Det är Domstolsverkets egen rapport
              som nu är ute på remiss och som jag hoppas att många diskuterar
              med liv och lust de närmaste månaderna, så får vi se om vi har
              anledning att återkomma i riksdagen.
            </seg>
          </u>
          <note type="speaker" n="1a9f1ee1">
            Anf. 15 CARIN RUNESON (S):
          </note>
          <u who="carin_runeson_c56f59" xml:id="i-e47310847d574f86-2" n="22f7091e">
            <seg n="e4c1edd3">
              Fru talman! Nu vill jag säga att jag i grunden är en positiv
              person. Jag gör positiva tolkningar av det som justitieministern
              säger, och jag tycker faktiskt att det är väldigt viktigt att
              en regering tar ansvar för att hela rättskedjan fungerar.
            </seg>
            <seg n="a26ab5a3">
              Sedan 2006 har antalet anmälda brott ökat med över 10 procent,
              såvitt jag kan förstå. Polisen har visserligen fått stora tillskott,
              men för resten av rättskedjans myndigheter väntar nedskärningar.
              Det har varit nedskärningar, och det ser alltså bekymmersamt ut
              för landets domstolar.
            </seg>
            <seg n="c2a7fc22">
              Jag har sett en prognos som visar att domstolarna har ett underskott
              på drygt 700 miljoner kronor fram till 2015 och att man redan
              i år har ett underskott på 90 miljoner kronor. Det är klart att
              det kan bli så i ett land där skattesänkningar går före offentlig
              service. Det tycker inte jag är bra. Jag tror att det kan vara
              en del av dessa sparkrav som ligger bakom förslaget att lägga
              ned de domstolar som nu är omnämnda och där Mora finns med, även
              om man hävdar att det finns andra motiv.
            </seg>
            <seg n="244d8f5c">
              Justitieministern talar om att vi inte ska se Sverige som någonting
              fyrkantigt. Nej så är det inte. Ibland känns det som om landet
              och våra län är väldigt avlånga. Avstånden är viktiga, arbetsgivaransvaret
              är viktigt och att behålla ett starkt medborgerligt förtroende
              för rättsväsendet är viktigt. Jag tror inte att vi kan bibehålla
              det med ytterligare nedläggningar.
            </seg>
            <seg n="bc08db42">
              Fru talman! Jag förlitar mig på att justitieministern tänker
              klokt och avvisar Domstolsverkets förslag om och när det kommer.
            </seg>
          </u>
          <note type="speaker" n="636a3394">
            Anf. 16 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-7" n="b7b239e8">
            <seg n="c02aad0c">
              Fru talman! Jag ska göra vad jag kan för att vara så klok som
              möjligt när vi eventuellt får ett förslag. Det är självklart.
            </seg>
            <seg n="c7732074">
              Frågan kommer att prövas så seriöst som vi alltid försöker göra,
              och jag vill bara säga två saker med anledning av det sista. Rättsväsendet
              har aldrig haft så mycket resurser som det har just nu. De extra
              tillskott som har kommit under senare år har också gett ansenliga
              summor till både Domstolsverket och åklagarverksamheter, alltså
              inte bara till polisen. Det är inte där skon klämmer.
            </seg>
            <seg n="000dffab">
              Däremot har vi längre tillbaka haft en väldigt bred organisation
              som inte riktigt har följt med den samhällsutveckling som har
              skett. Det har gjort att vi har varit tvingade att göra förändringar.
              Ibland har dessa förändringar gått väldigt sakta, och det drar
              resurser. Om man inte renoverar ett hus eller gör nödvändiga moderniseringar
              i tid blir det nämligen ofta väldigt dyrt, och vi har fått räta
              upp en del där man har väntat för länge.
            </seg>
            <seg n="8b8f9bc8">
              Vi gjorde väldigt stora förändringar under den förra mandatperioden.
              Jag sade då, och jag står för det, att jag inte är den som tycker
              att man ska rusa i väg med organisationsförändringar stup i kvarten,
              men vi har några enheter där verksamhetsdelar har förändrats.
              Domstolsverket har då tyckt att det finns skäl att titta på om
              det föranleder några förändrade ställningstaganden, och vi får
              väl se vad det leder till. Vi är inte där än.
            </seg>
            <seg n="96618fce">
              Antalet anmälda brott ökar generellt, men man ska också veta
              att det finns brottstyper där antalet anmälningar minskar. Men
              det finns också brottstyper där vi verkligen hoppas att fler ska
              anmäla. Vi är till exempel glada över att fler sexuella övergrepp
              anmäls, för det betyder att fler människor vågar stå upp och berätta
              vad de blivit utsatta för.
            </seg>
            <seg n="2e8b59d6">
              Brottsstatistik är alltid lite besvärligt. Det har dock inte
              så mycket att göra med tingsrätten i Mora. Tack för diskussionen!
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="33484dd7">
            6 § Svar på interpellation 2010/11:201 om implementeringen i
            svensk rätt av internationella brott
          </note>
          <note type="speaker" n="e9207b68">
            Anf. 17 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-8" n="b7b239e8">
            <seg n="eb57371b">
              Fru talman! Jonas Sjöstedt har frågat mig om jag planerar att
              en proposition framläggs grundad på Internationella straffrättsutredningen
              under 2012 samt om jag avser att vidta några åtgärder för att
              undvika att det i framtiden uppkommer liknande situationer, där
              beredningstiden i Justitiedepartementet för mycket viktiga och
              brådskande lagförslag kan komma att uppgå till tio år.
            </seg>
            <seg n="eaba0232">
              Han har också frågat mig om jag avser att vidta några åtgärder
              för att skingra de misstankar som framförts i en artikel i tidningen
              Fokus om att dröjsmålet delvis kan ha sin grund i en önskan att
              försvåra förundersökning och lagföring beträffande eventuellt
              ansvariga för folkrättsbrott hos Lundin Oil.
            </seg>
            <seg n="f9471cd3">
              Slutligen har han även frågat om jag avser att ta initiativ till
              att en proposition läggs fram om kriminalisering av tortyr definierad
              i enlighet med FN:s konvention mot tortyr.
            </seg>
            <seg n="9d7da2ae">
              Låt mig inleda med att säga att svensk straffrättslig lagstiftning
              redan i dag ger goda möjligheter att lagföra personer för krigsförbrytelser,
              i svensk rätt kallat folkrättsbrott, och folkmord. Genom regeringens
              förslag till förändringar i fråga om preskription för en del allvarliga
              brott som trädde i kraft den 1 juli förra året och som bland annat
              innebär att preskriptionen avskaffades för grovt folkrättsbrott
              och folkmord, har möjligheterna ökat ytterligare.
            </seg>
            <seg n="8c9c18a7">
              Även om det i svensk rätt saknas ett särskilt straffstadgande
              för brott mot mänskligheten är sådana gärningar i allt väsentligt
              kriminaliserade genom de allmänna bestämmelserna i brottsbalken
              om bland annat mord, dråp, misshandel, våldtäkt och olaga frihetsberövande.
              Preskriptionstiden för mord och dråp har också slopats.
            </seg>
            <seg n="44dcb2a0">
              På samma sätt är gärningar som kan anses utgöra tortyr kriminaliserade
              i svensk rätt, bland annat genom misshandel inklusive synnerligen
              grov misshandel, olaga tvång med mera. Sverige uppfyller därmed
              kraven i FN:s tortyrkonvention. Svenska domstolar har också redan
              i dag möjlighet att döma över folkmord och folkrättsbrott, oavsett
              var dessa gärningar begåtts och av vem. Detsamma gäller brott
              med minimistraff på fängelse i fyra år eller mer, som mord och
              synnerligen grov misshandel.
            </seg>
            <seg n="c81752fb">
              Det finns alltså goda möjligheter att i Sverige lagföra krigsförbrytare
              och andra personer som begått allvarliga brott enligt den internationella
              rätten. Straffbestämmelserna kan emellertid göras tydligare och
              utformas så att de står i bättre överensstämmelse med den internationella
              rättens utveckling.
            </seg>
            <seg n="a8c00c89">
              Det är riktigt att Internationella straffrättsutredningen 2002
              lämnade ett betänkande med förslag till ny lag om internationella
              brott innehållande en samlad reglering av folkmord, krigsförbrytelser
              och brott mot mänskligheten. Utredningen har också behandlat frågan
              om det ska införas ett särskilt straffstadgande för tortyr i svensk
              rätt och bedömt att så inte bör ske.
            </seg>
            <seg n="931e426a">
              Sedan den borgerliga regeringen tillträdde har ett aktivt arbete
              inom Justitiedepartementet inletts. Tidigare låg detta i malpåse.
              En proposition är planerad att lämnas under 2012. Det är inte
              ovanligt att komplicerade och omfattande reformer, när förslagen
              analyseras i detalj, visar sig kräva mer tid än vad man inledningsvis
              kunde förvänta sig.
            </seg>
            <seg n="8682e222">
              Vidare är departementets resurser inte obegränsade, och ibland
              måste svåra prioriteringar göras. Men det är regeringens och departementets
              strävan att alltid utifrån tillgängliga resurser genomföra reformer
              så snabbt som det är möjligt. Den ambitionen kommer givetvis gälla
              även i framtiden.
            </seg>
            <seg n="0467f1a6">
              Beredningstiden för Internationella straffrättsutredningens förslag
              har naturligtvis inte haft något samband med en enskild förundersökning
              eller i övrigt med omständigheter i något enskilt ärende.
            </seg>
            <seg n="258df85a">
              Vad slutligen gäller frågan om införandet av ett nationellt,
              specifikt tortyrbrott definierat i enlighet med FN:s konvention
              mot tortyr, kommer utredningens bedömning i denna del att behandlas
              inom ramen för det arbete som pågår. Regeringen kommer att ta
              ställning i frågan i propositionen.
            </seg>
          </u>
          <note type="speaker" n="960ee5f8">
            Anf. 18 JONAS SJÖSTEDT (V):
          </note>
          <u who="jonas_sjostedt_818231" xml:id="i-df7d76b09f5d9a0b-0" n="b1c4930f">
            <seg n="6ceea99a">
              Fru talman! Jag tackar för svaret och vill välkomna beskedet
              om att vi kommer att se ett förslag om en moderniserad svensk
              lagstiftning som uppfyller internationella konventioner på det
              här området till 2012. Det är på tiden, kan man säga. Vår lagstiftning
              måste vara så stark och så klar som möjligt för att vi ska kunna
              lagföra allvarliga brott som tortyr, brott mot mänskligheten och
              krigsförbrytelser.
            </seg>
            <seg n="d1ea7e8c">
              Trots det positiva beskedet finns det delar i svaret som förvånar
              mig en smula. Det första är att det hävdas att tortyrbrott i dag
              är fullt ut täckta av nuvarande svensk lagstiftning. Det är också
              mycket oroande att ministern inte vill ge besked om att tortyr
              kommer att införas som brottsrubricering i svensk lag.
            </seg>
            <seg n="a88cb7b9">
              Faktum är att FN:s tortyrkonvention föreskriver att tortyr definieras
              som ett brott i nationell rätt av de länder, däribland Sverige,
              som har signerat konventionen. Detta har också påpekats för Sverige
              av FN:s kommitté mot tortyr.
            </seg>
            <seg n="b4ba91ab">
              Man kan också ifrågasätta om de nuvarande brottsrubrikerna som
              grov misshandel och olaga tvång har samma styrka som en explicit
              rubricering om tortyr. Särskilt tydligt blir detta när man också
              tar in psykisk tortyr som tortyrform. Psykisk tortyr är vanlig
              och kan ha fruktansvärda konsekvenser för den utsatte. Vilken
              svensk rubricering ska täcka detta? Kanske ofredande?
            </seg>
            <seg n="f3814b42">
              Vilka är argumenten emot att införa tortyrbrottet i svensk lag?
              Vad får ministern att tveka? Jag skulle gärna vilja höra argumenten
              emot och hur ministern tänker i det här fallet.
            </seg>
            <seg n="6b6bc69f">
              Ett liknande resonemang kan föras vad gäller rubriceringen brott
              mot mänskligheten. Även här hävdar ministern att den rubriceringen
              redan i dag de facto täcks av svensk lagstiftning. Om detta är
              inte alla överens. Amnesty International har till exempel invänt
              mot denna beskrivning.
            </seg>
            <seg n="5668b57d">
              Tillåt mig citera en av landets främsta experter på området,
              åklagaren Magnus Elving på Internationella åklagarkammaren. I
              Norrköpings Tidningar säger han följande: Det är önskvärt att
              lagstiftningen harmoniseras med andra länder. Till dess får vi
              hanka oss fram. Det är lättare om man talar om brott mot mänskligheten
              så vet alla vad det handlar om. Det här kommer alltså från en
              praktiker på området.
            </seg>
            <seg n="3f141d5f">
              Ytterligare en kritisk röst mot att Romstadgan inte har genomförts
              i svensk rätt är faktiskt en statlig utredning, SOU 2010:72, som
              kom förra året från Folkrättskommittén inom Försvarsdepartementet.
              Där klargör man uttryckligen att man anser att det är olyckligt
              att beredningen på detta område har dragit ut på tiden och att
              Sverige till följd av detta inte har den lagstiftning på plats
              som Romstadgan kräver. Detta är då fråga om en statlig utredning.
            </seg>
            <seg n="ce1338f3">
              Det är självklart välkommet och också det enda rimliga att regeringen
              i detta inte tar några hänsyn till den pågående utredningen om
              folkrättsbrott mot Lundin Oil i Sudan. Men är det inte så att
              den nuvarande lagstiftningen gör det svårare att eventuellt fälla
              de ansvariga för de här folkrättsbrotten i samband med Lundin
              Oils verksamhet? Brott mot Genèvekonventionen förutsätter att
              det har rått väpnad konflikt, och det är inte alltid självklart
              hur man ska avgöra om det har varit fallet, till exempel i Sudan.
              En skärpning av lagstiftningen på det här området skulle ta bort
              varje misstanke om att regeringen tar hänsyn till ett enskilt
              mycket känsligt ärende när lagarna utformas.
            </seg>
            <seg n="b8174bbd">
              Genomförandet av Romstadgan och det internationella regelverket
              mot den här typen av brott är ett stort steg framåt. Det är någonting
              som regeringar och parlamentariker, inte minst svenska sådana,
              har arbetat för i många år. Därför är det så beklagligt att Sverige
              som pådrivande stat inte självt har gjort de förändringar i lagstiftningen
              som dessa regler föreskriver.
            </seg>
          </u>
          <note type="speaker" n="03fe6e61">
            Anf. 19 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-9" n="b7b239e8">
            <seg n="91288ae4">
              Fru talman! Jonas Sjöstedt har inte varit i riksdagen så länge
              så jag ska verkligen inte beskylla honom för att den tidigare
              majoriteten inte har lyft upp frågorna snabbare, men jag vill
              gärna säga att jag tog itu med det här arbetet när jag började
              som justitieminister därför att jag tycker att det är angeläget.
              Men jag har också respekt för att en del av den här lagstiftningen
              är komplicerad. Det är inte för att skylla ifrån mig för att arbetet
              inte är gjort som jag påpekar att svensk rätt i nästan samtliga
              fall faktiskt täcker in det som är viktigt i de här olika ärendena,
              för så är det.
            </seg>
            <seg n="c86d0dae">
              Det är också en missuppfattning att Romstadgan skulle ställa
              krav på att det införs en brottskatalog i nationell rätt. Romstadgans
              brottskatalog, Folkmord, brott mot mänskligheten och krigsförbrytelser,
              bygger på så kallad sedvanerätt som är bindande för alla länder.
              Ursprunget kommer från 1948 års folkmordskonvention, som Sverige
              har tillträtt, och 1949 års Genèvekonvention, som också har tillträtts
              av Sverige. Sverige har i dag en lagstiftning som lever upp till
              de kraven.
            </seg>
            <seg n="891b2cee">
              Däremot finns det ett starkt intresse från oss här i Sverige
              att reformera lagstiftningen, som är av äldre datum, så att den
              anpassas bättre till den internationella rätten. Det påtalas också
              av människor som arbetar professionellt med detta.
            </seg>
            <seg n="f61cd0a0">
              När det då gäller frågan om att tortyr ska vara ett särskilt
              brott tortyr är ju något osedvanligt vidrigt som vi verkligen
              behöver hantera är det så att Sverige har tillträtt FN:s konvention
              mot tortyr och annan grym och omänsklig behandling. I svensk rätt
              har vi inte ett särskilt straffstadgande av tortyr. Det är inte
              heller något som konventionerna kräver av parterna.
            </seg>
            <seg n="49b562de">
              En sådan gärning kan i stället vara ett allvarligt brott enligt
              brottsbalken, som olaga tvång, våldtäkt och framför allt synnerligen
              grov misshandel. Där har vi höjt straffnivåerna, och det tror
              jag är viktigt, och framför allt påpekat att ett brott bör betecknas
              som grovt när våldet har varit av närmast tortyrliknande slag.
              Minimistraff och annat kan man också titta på, där vi markerar
              hur allvarligt vi ser på det.
            </seg>
            <seg n="5f402c59">
              Sverige har fått kritik från FN:s tortyrkommitté för att vi inte
              har ett särskilt tortyrbrott i svensk rätt. Den kritiken finns.
              Det som har varit argumentet mot att införa ett sådant brott och
              som väl är skälet till att den här utredningen inte föreslår ett
              särskilt brott är att det finns stora risker för överlappning
              i förhållande till framför allt misshandelsbrottet. Det är så
              att säga inte helt enkelt, enligt juristerna, att hantera det
              hela.
            </seg>
            <seg n="708ad57d">
              Det jag sade i mitt svar var att det här underlaget är sådant
              som ligger till grund för det ställningstagande vi ska göra i
              samband med en proposition. Det arbetet kommer vi naturligtvis
              att genomföra. Där får vi titta på både vad olika remissinstanser
              har för synpunkter och vad vi har fått för kritik från olika håll,
              men också på vad utredningen har redovisat som skäl för sitt ställningstagande.
              Det måste jag tyvärr få återkomma till.
            </seg>
            <seg n="867a8301">
              När det sedan gäller brott mot mänskligheten är det ju riktigt
              att vi inte har ett sådant brott. Det finns goda skäl för den
              proposition som jag ändå aviserar. Men låt mig ändå när det är
              några sekunder kvar av den här talartiden säga att det är otroligt
              viktigt att vi i svensk rätt får regler som är moderna och anpassade
              till internationella åtaganden.
            </seg>
            <seg n="cebd9a3f">
              För egen del måste jag säga att jag också är rätt fokuserad på
              att vi måste göra verkstad. Vi måste ju använda de lagar vi har
              så att vi verkligen skipar rätt där det är möjligt. Den här typen
              av brott är väldigt svår att utreda, att hantera. Ibland får vi
              arbeta över gränserna. Vi får arbeta internationellt och annat,
              men vi behöver faktiskt göra mer i de andra delarna också. Det
              är inte bara att se till att det står rätt i lagboken utan att
              faktiskt se till att saker och ting används. Vi har numera också
              personal som arbetar särskilt med den här typen av frågor, vilket
              är bra.
            </seg>
          </u>
          <note type="speaker" n="8788b5df">
            Anf. 20 JONAS SJÖSTEDT (V):
          </note>
          <u who="jonas_sjostedt_818231" xml:id="i-df7d76b09f5d9a0b-1" n="b1c4930f">
            <seg n="cd064db2">
              Fru talman! Jag vill börja med att hålla med ministern och berömma
              henne lite grann på två områden. Det första är att det faller
              ett ansvar på tidigare majoriteter och tidigare regeringar att
              det inte har skett mer. Det är vi helt överens om. Det tycker
              jag är en rimlig kritik som ministern har framfört. Men det förändrar
              inte sakläget och behovet av förändring. Det är snarare så att
              det är mer akut på grund av det.
            </seg>
            <seg n="1202cf3c">
              Jag välkomnar också de förändringar som har skett i rättsväsendet
              för att ge bättre utredningskapacitet och samla den på ett håll
              för att utreda den här typen av brott. Jag tycker att det är en
              klok och bra reformering som har gjorts.
            </seg>
            <seg n="4ecd4bbc">
              Sedan anför ministern att svensk lagstiftning i dag täcker nästan
              samtliga fall enligt den internationella rätten. Men är inte problemet
              att vi bör täcka samtliga fall? Är det inte just det vi har åtagit
              oss när vi har signerat de här konventionerna? Pekar inte behovet
              av att lyfta in detta just på den brist som faktiskt finns? Här
              handlar det om att stärka lagstiftningen i sig, men det handlar
              också om att visa respekt för de konventioner som vi har förespråkat
              internationellt. När länder som har varit pådrivande för att få
              igenom dem inte själva fullt ut genomför dem finns ju en risk
              att vi försvagar det internationella arbetet med de här konventionerna.
            </seg>
            <seg n="09d40408">
              När det gäller tortyrbrottet har ministern inte lyckats övertyga
              mig. Jag skulle vilja återkomma till resonemanget om psykisk tortyr.
              Vad gör man med den som har tvingats bevittna att en anhörig utsätts
              för våldtäkt till exempel, en form av psykisk tortyr, eller den
              som aldrig får sova, vilket är en ohygglig form av tortyr? Vilken
              brottsrubricering i svensk lag är det som är effektiv där? Vore
              inte ett speciellt tortyrbrott en hjälp för åklagarna i de här
              mycket komplicerade och omfattande utredningarna som ministern
              mycket riktigt påpekade att det är. Då har man en starkare och
              tydligare brottsdefinition som gör att det faktiskt är enklare
              att lagföra personer för de här mycket allvarliga brotten.
            </seg>
            <seg n="fe712fcf">
              När det sedan gäller brott mot mänskligheten skulle jag vilja
              återkomma till den pågående utredning som berör situationen i
              Sudan. Är det inte korrekt att säga att om vi hade haft en rubricering
              som brott mot mänskligheten som varit oberoende av Genèvekonventionens
              krav på väpnad konflikt så hade möjligheten för åklagaren att
              lagföra skyldiga i samband med det här sannolikt varit större?
              Fins det inte en kvalitativ skillnad beroende på vilken sorts
              utformning man har på lagstiftningen på det här området?
            </seg>
          </u>
          <note type="speaker" n="ba8cf32c">
            Anf. 21 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-10" n="b7b239e8">
            <seg n="fe0ab94c">
              Fru talman! Först vill jag ta upp påståendet att ministern inte
              har övertygat mig. Jag försökte nog inte övertyga. Jag påpekade
              att utredningen har en uppfattning, och jag redovisade en del
              av de argument som man har haft för att inte förorda att tortyr
              blir ett särskilt brott. Men jag konstaterade att det för regeringens
              del handlar om att avvakta tills vi har gjort den beredning som
              man behöver göra därför att det finns kritik från olika håll till
              de synpunkterna. Jag har nog inte försökt övertyga någon, däremot
              redovisa dessa skäl.
            </seg>
            <seg n="8a57700f">
              När det gäller psykisk tortyr får jag säga att jag faktiskt tror
              att samma argumentation är giltig, därför att psykisk misshandel
              också är väldigt besvärligt att utreda. Det kan Jonas Sjöstedt
              och jag vara helt överens om. Det finns i verkligheten psykisk
              misshandel och psykisk tortyr. Det kan vara nog så subtilt hur
              man plågar och kränker människor under lång tid.
            </seg>
            <seg n="d31be08d">
              Vi har dock förhållandevis stora svårigheter, vill jag säga,
              i att få ned i utredningar och föra i bevis sådant som inte är
              lika synligt som blåmärken, sår och skador som alltså är av mer
              fysisk karaktär. Jag är inte så säker på att ett särskilt tortyrbrott
              i den delen skulle underlätta.
            </seg>
            <seg n="760b00bb">
              Däremot tror jag att vi har ett stort ansvar att lyfta fram att
              det faktiskt finns både fysisk och psykisk tortyr och även misshandel,
              för jag tror att såren egentligen kan vara nog så allvarliga även
              om de inte syns utanpå kroppen. Det är ett lidande vi behöver
              hantera. Det kanske inte är ett argument i frågan om man ska ha
              ett särskilt brott eller inte, men jag har precis samma engagemang
              för att man måste kunna beivra denna typ av övergrepp.
            </seg>
            <seg n="b0686536">
              Jag vill också erinra om att vi, även om vi inte kommit till
              skott med hela det förändringsarbete som kan behövas, ändå har
              förbättrat förutsättningarna att lagföra personer som har utsatt
              andra för tortyr genom den straffskärpning vi genomförde när det
              gäller misshandelsbrott. Framför allt har vi den grova misshandeln.
            </seg>
            <seg n="290287c7">
              Det var dess värre jag kanske inte borde ta upp det; det är nästan
              otrevligt så att Vänstern motsatte sig den skärpningen. Den är
              dock väldigt tillämplig just när det gäller tortyr, skulle jag
              vilja påstå. Vi har alltså gjort en del, även om man kan göra
              lite olika bedömningar av hur det ser ut.
            </seg>
            <seg n="4b2766bd">
              Sammantaget, och som jag redovisade i mitt inledande svar, arbetar
              vi utifrån utredningen om detta. Jag förväntar mig att kunna presentera
              en proposition 2012 och ta tag i dessa frågor på ett bra sätt.
              Jag vill dock som sagt också påtala att det är väldigt viktigt
              med det praktiska arbetet. Jag tycker att det är bra att vi har
              fått åklagare som särskilt arbetar med detta och fler som är fokuserade
              på det ganska besvärliga utredningsarbete som måste bedrivas under
              ofta ganska lång tid för att faktiskt döma någon för dessa allvarliga
              brott.
            </seg>
            <seg n="3941df38">
              De är också enormt viktiga i det internationella arbetet. Jag
              hade anledning att träffa Parliamentarians for Global Action häromdagen.
              De arbetar med den internationella brottmålsdomstolens verksamhet,
              och vi diskuterade detta ganska mycket.
            </seg>
            <seg n="e70c1012">
              Få saker är så viktiga i det internationella fredsarbetet som
              att skapa försoning, och om man inte med rättsligt arbete kan
              reda ut vad som har hänt och döma dem som gjort sig skyldiga till
              brott har man väldigt svårt att skapa bra förutsättningar för
              fred och en positiv utveckling. Detta är alltså viktigt.
            </seg>
          </u>
          <note type="speaker" n="e71eda09">
            Anf. 22 JONAS SJÖSTEDT (V):
          </note>
          <u who="jonas_sjostedt_818231" xml:id="i-df7d76b09f5d9a0b-2" n="b1c4930f">
            <seg n="a7ad0841">
              Fru talman! Låt mig ta vid där ministern avslutade sin argumentation.
              Det gäller vikten av att stärka den internationella brottmålsdomstolen
              och Romstadgan. I det är jag helt enig med ministern.
            </seg>
            <seg n="53f9e059">
              Det är ett genombrott att vi har detta system på plats, och därför
              vill jag göra allt för att det ska utsträckas till att omfatta
              fler signatärländer och stärka domstolens arbete i sig. Ett sätt
              att göra det är att vara nitisk när vi genomför lagstiftning i
              vårt eget land, för att visa att vi respekterar reglerna. Jag
              menar att det återstår att göra en del på detta område i Sverige,
              även om, som ministern har påpekat, nästan samtliga fall täcks.
            </seg>
            <seg n="f25ee401">
              Jag välkomnar också att man har lyft upp preskriptionstiderna
              för dessa brott, som man har gjort i den svenska lagstiftningen.
              Jag tycker att det är bra och också i överensstämmelse med dessa
              bestämmelser.
            </seg>
            <seg n="f41aa3fd">
              Jag tror eller jag är helt övertygad om att det är ett misstag
              att inte införa tortyrbrott i svensk lagstiftning. Man kommer
              att fortsätta att hamna i diskussioner om huruvida Sverige verkligen
              uppfyller konventionernas krav. Det är en dålig diskussion för
              Sverige. Det bästa är att vi uppfyller dem till hundra procent.
            </seg>
            <seg n="955d3cf0">
              Sedan finns det en fråga som ministern inte direkt har berört
              men som jag ställde tidigare och vill lyfta fram igen. Det gäller
              brottsutredningen om situationen i Sudan. Är det inte en rimlig
              bedömning att tro att brottsåklagaren med en vidare brottsdefinition
              brott mot mänskligheten har bättre verktyg i sin hand att, om
              man finner att det finns grund för detta, faktiskt lagföra de
              ansvariga för denna eventuella brottslighet?
            </seg>
          </u>
          <note type="speaker" n="e5617161">
            Anf. 23 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-9f575fbb7a3048d1-11" n="b7b239e8">
            <seg n="bdd355d6">
              Fru talman! Jag tror att vi har rett ut flera av de frågeställningar
              som interpellationen berör.
            </seg>
            <seg n="917eb2c8">
              När det gäller situationen i Sudan och den fråga som kom sist
              här kan man väl säga att jag kanske inte ska ge mig in på huruvida
              det blir svårare eller lättare att fälla någon för redan begångna
              gärningar om vi inför ett särskilt straffstadgande för brott mot
              mänskligheten.
            </seg>
            <seg n="3438e473">
              Man ska dock komma ihåg att det är väldigt sällan, och dessutom
              på väldigt goda grunder i så fall, som vi ger nya straffstadganden
              retroaktiv verkan. Det är alltså inte så säkert att det skulle
              ha någon poäng i detta sammanhang. Det underlättar inte det hela,
              men jag är inte så säker på att det skulle vara lösningen. Det
              kan det finnas anledning att fundera över.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="ba6030c2">
            7 § Svar på interpellation 2010/11:163 om EU:s fiskeavtal
          </note>
          <note type="speaker" n="02ac8078">
            Anf. 24 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2006" xml:id="i-9f575fbb7a3048d1-12" n="91eb6643">
            <seg n="1b6f6126">
              Jens Holm har frågat mig
            </seg>
            <seg n="bfd093bd">
              Angående den första frågan om Marockoavtalet är det en självklarhet
              för mig att alla EU-avtal, inklusive fiskeavtalen, ska vara förenliga
              med folkrätten. Det gäller givetvis även EU:s fiskeavtal med Marocko.
            </seg>
            <seg n="479aad5f">
              Jag har därför, redan för ett år sedan, tillskrivit fiskekommissionären
              Damanaki och begärt en utvärdering av de miljömässiga, ekonomiska
              och sociala effekterna av avtalet samt hur avtalet uppfyller de
              krav som ställs av folkrätten. Jag har också tagit upp frågan
              vid ett flertal möten med kommissionären.
            </seg>
            <seg n="570f40d3">
              Utan en utvärdering som kan visa att fiskeavtalet med Marocko
              är i överensstämmelse med folkrätten och att fördelarna med avtalet
              kommer befolkningen i Västsahara till del ser jag det som mycket
              svårt att godkänna en fortsättning av fisket.
            </seg>
            <seg n="20ec9c8f">
              Angående den andra frågan, om översynen av övriga avtal, är det
              regeringens uppfattning att fiske av EU-fartyg utanför unionen
              i princip ska ske på samma villkor som i EU:s egna vatten. I det
              specifika fallet med São Tomé och Príncipe omförhandlades ett
              nytt protokoll under 2010, baserat på det mandat som rådet hade
              givit till kommissionen.
            </seg>
            <seg n="9f8bf70f">
              Rådet och parlamentet kan nu antingen godkänna eller avvisa förslaget.
              Det finns ingenting som tyder på att det nya protokollet inte
              skulle följa rådsslutsatserna från 2004 om fiskepartnerskapsavtal,
              men vi har reserverat oss mot ett beslut tills vi sett den slutgiltiga
              utvärderingen.
            </seg>
            <seg n="a6daafb5">
              När det gäller det specifika fallet med Madagaskar har kommissionen
              kommit med ett förslag på förhandlingsmandat som följer rådsslutsatserna
              från 2004. Mandatet har dessutom en klausul om konsekvenser vid
              fall av kränkningar av mänskliga rättigheter och demokratiska
              principer.
            </seg>
            <seg n="c0a668bb">
              Klausulen följer kommissionens nya linje för partnerskapsavtalen,
              en linje jag och regeringen stöder fullt ut. Jag kommer att följa
              arbetet noga under processen fram till dess att ett protokoll
              föreligger.
            </seg>
            <seg n="91ef30e4">
              Angående den tredje frågan är det en grundläggande svensk inställning
              att Sveriges politik för global utveckling ska genomsyra och inarbetas
              i arbetet inom andra sektorer varhelst det är relevant. När det
              gäller fiskepartnerskapsavtalen innebär det att de svenska synpunkterna
              utgår från principen att samma villkor ska gälla för fiske utanför
              EU-vatten som inom.
            </seg>
            <seg n="92fe2901">
              Fisket ska vara hållbart. Det ska ske på ett överskott av bestånden
              som inte nyttjas nationellt och baseras på bästa tillgängliga
              vetenskapliga information. EU:s sektorsstöd ska användas i enlighet
              med de ingångna avtalen och följas upp. Dessutom menar jag att
              avtalens fiskerättigheter ska bekostas av fartygsägarna själva
              och inte av EU.
            </seg>
            <seg n="bc022e98">
              Angående den fjärde frågan, om utvärderingar, vill jag erinra
              om att det enligt rådsslutsatserna från 2004 ska göras en utvärdering
              av de ekologiska, ekonomiska och sociala effekterna av avtalen
              vid förhandlingar och omförhandlingar. Rådsslutsatserna innebär
              en förstärkning på bred front av avtalen. Sverige har i EU-sammanhang
              följt upp hur dessa slutsatser tillämpats och också lämnat förslag
              på hur kvaliteten i utvärderingarna kan öka. Jag har lagt extra
              tyngd vid att fortsätta denna uppföljning i det pågående reformarbetet
              av den gemensamma fiskeripolitiken.
            </seg>
            <seg n="faefa7fb">
              Det är inte första gången frågor ställs till mig om partnerskapsavtalen.
              De är alltid lika välkomna, för det visar det intresse som finns
              för u-länderna och deras fiske och den breda samsyn som råder
              i Sverige avseende behovet av att agera kraftfullt i Bryssel för
              att förbättra avtalens svaga punkter. Min egen erfarenhet från
              Brysselarbetet är att ett konstruktivt agerande med väl underbyggda
              konkreta förslag även på detta område kan ge utdelning i form
              av tydliga förbättringar i EU:s ståndpunkter och agerande.
            </seg>
          </u>
          <note type="speaker" n="91cc9521">
            Anf. 25 JENS HOLM (V):
          </note>
          <u who="jens_holm_726eb1" xml:id="i-b33f283efa4e94dc-0" n="c9def977">
            <seg n="6bec24f4">
              Fru talman! Tack, landsbygdsministern! Min fråga handlar om EU:s
              fiskeavtal med utvecklingsländer. För närvarande har EU 16 avtal
              med länder i den fattiga delen av världen. Det är avtal som, med
              rätta, har stött på mycket kritik. De här avtalen kritiseras för
              att de är väldigt generösa mot europeiska fiskeflottor. Spanska,
              franska, portugisiska och andra fartyg tillåts att ta upp tusentals
              med ton av fisk längs till exempel Afrikas kuster. Det lokala
              fisket slås ut. Det här är inget hållbart fiske heller då fiskevattnen
              blir utsugna.
            </seg>
            <seg n="75ff681b">
              Det är en politik som kostar mycket pengar. Nästan 20 procent
              av EU:s fiskebudget går till de här fiskeavtalen. Det handlar
              om ungefär 2 miljarder kronor räknat i svenska pengar.
            </seg>
            <seg n="3f027351">
              Vi i Vänsterpartiet vill inte ha de här fiskeavtalen. Vi vill
              omvandla dem till ett samarbete om ett hållbart och ansvarsfullt
              fiske, och vi vill hjälpa de fattiga länderna att utveckla det.
              Till det borde dessa 2 miljarder kronor användas i stället.
            </seg>
            <seg n="85dd5b51">
              Vad har då den svenska regeringens roll varit i ljuset av de
              här fiskeavtalen? Jag tycker inte att det har varit någon särskilt
              smickrande roll. Under landsbygdsministerns tid har åtminstone
              fyra nya fiskeavtal slutits: med Elfenbenskusten, Gabon, Mauretanien
              och Guinea. Såvitt jag vet är avtal med Seychellerna och Comorerna
              på gång.
            </seg>
            <seg n="be6fab40">
              En bra sak är emellertid att ministerrådet sedan 2004 kräver
              att det måste göras sociala och ekonomiska utvärderingar inför
              antagandet av ett sådant avtal. Då har jag en konkret fråga till
              landsbygdsministern: När ni godkände de här fyra avtalen med Elfenbenskusten,
              Gabon, Mauretanien och Guinea det gjordes mellan 2007 och 2008
              fick ni se någon social och ekonomisk utvärdering när ni röstade
              ja till de här avtalen?
            </seg>
            <seg n="93ebbdd2">
              Det senaste exemplet på fiskeavtal är det med São Tomé och Príncipe.
              Jag har fått kännedom att den svenska regeringen inte fick se
              någon social och ekonomisk utvärdering av kommissionen. Det är
              verkligen skandal. Med rätta reserverade sig den svenska regeringen
              mot ett sådant beslut, men såvitt jag vet var det första gången
              regeringen reserverade sig. Kanske var det efter hårda påtryckningar
              från oss i oppositionen och i miljö- och jordbruksutskottet.
            </seg>
            <seg n="fa19ccab">
              Det mest aktuella exemplet är fiskeavtalet med Marocko. Det löper
              ut i slutet av den här månaden. Vi vet att Marocko är en ockupationsmakt,
              man ockuperar Västsahara sedan 30 år tillbaka. Det är en synnerligen
              brutal ockupation. Så sent som för några månader sedan rev marockansk
              militär och polis ett protestläger i Västsahara. 20 000 människor
              bortforslades, hundratals skadades, en del dog och fortfarande
              är det människor som är försvunna efter den marockanska aktionen.
            </seg>
            <seg n="66de0f43">
              Det borde vara en självklarhet att Sverige inte ska ge sitt stöd
              till en förlängning av fiskeavtalet med Marocko. Landsbygdsministern
              angav här några skäl till ett svenskt stöd. Det är att de här
              avtalen måste vara i linje med folkrätten och att det måste komma
              Västsaharas befolkning till gagn. Det är bra krav att ställa.
            </seg>
            <seg n="74df011d">
              Eftersom jag vet att EU ska rösta om detta nu på måndag vill
              jag ha ett klart och tydligt svar från landsbygdsministern. När
              ni röstar om detta nu på måndag, kommer Sverige att rösta ja eller
              nej till en förlängning av fiskeavtalet med Marocko?
            </seg>
          </u>
          <note type="speaker" n="8c1614c1">
            Anf. 26 JONAS SJÖSTEDT (V):
          </note>
          <u who="jonas_sjostedt_818231" xml:id="i-df7d76b09f5d9a0b-3" n="b1c4930f">
            <seg n="b912a973">
              Fru talman! Även jag vill tacka landsbygdsministern för det här
              svaret. Behandlingen av fiskeavtalet med Marocko på måndag kommer
              att bli ett viktigt test för Sveriges utrikespolitik och Sveriges
              krav på att man ska respektera folkrätten.
            </seg>
            <seg n="bccfc14d">
              I det här avtalet tillåts Marocko att sälja ut rätten att fiska
              i ett land som de ockuperar. Vi betalar ockupationsmakten för
              att de ska plundra de ockuperades naturresurser. Så ser ekvationen
              ut i det här fiskeavtalet. Det är ett skammens avtal. Speciellt
              när man ser på den våg av protester för demokrati och frihet som
              sveper över Nordafrika är det ett sätt att öppet förneka befolkningar
              deras rättigheter att gå med på att behandla den marockanska regimen
              på det privilegierade sätt som EU har för avsikt att göra genom
              att förlänga avtalet.
            </seg>
            <seg n="a1388350">
              Därför är det så viktigt om Eskil Erlandsson kan ge ett besked
              att det blir ett tydligt nej från Sverige på måndag och att Sverige
              kommer att argumentera för det här nejet och försöka få andra
              länder med sig för att stoppa det här ockupationsavtalet som fiskeavtalet
              egentligen är med Marocko.
            </seg>
            <seg n="c632c597">
              Det finns en parallell till fiskeavtalet. Före jul slöt EU ett
              jordbruksavtal med Marocko. Det avtalet, vad jag förstår, röstade
              Sverige för. Men samma problem finns, att det är väldigt oklart
              vad som gäller i de ockuperade områdena, och risken är att de
              omfattas av avtalet. Det var bara Vänsterpartiet och Miljöpartiet
              som gick emot avtalet. Det antogs som en A-punkt i Coreper. Det
              var alltså ingen formell behandling i ministerrådet. Jag skulle
              gärna vilja höra landsbygdsministerns syn på varför Sverige inte
              röstade mot det jordbruksavtalet.
            </seg>
            <seg n="c83df76e">
              Fiskeavtalet med Marocko är speciellt i och med att Marocko säljer
              rätten att fiska på ockuperat territorium. Även de andra fiskeavtalen
              med utvecklingsländer har stora bekymmer. Det har förekommit en
              rad rapporter om att det har varit rovfiske från EU:s sida i stora
              delar av afrikanska fiskevatten. Alternativet vore att med bistånd
              bygga ut den lokala fiskekapaciteten så att man kan skapa arbetstillfällen
              och inkomster i de här länderna. Hittills har de här fiskeavtalen
              varit A-punkter, de har egentligen inte behandlats i överläggningar
              i riksdagen. Jag tycker att det är förvånansvärt.
            </seg>
            <seg n="5d1ff451">
              Jag har precis samma fråga som Jens Holm: Har regeringen över
              huvud taget sett och läst de socioekonomiska utvärderingar som
              har gjorts av hur avtalen har fungerat? Har de varit tillgängliga?
            </seg>
            <seg n="585a19bd">
              Det är även en fråga om övervakning. De här länderna måste kunna
              se till att EU:s fiskeflottor följer de ingångna avtalen. Hur
              bedömer ministern möjligheterna för länder som Guinea Bissau eller
              Comorerna att övervaka att avtalen följs? Finns det en kustbevakningskapacitet?
              Det här är stater som har problem med att upprätthålla de mest
              grundläggande basala statsfunktioner, kan man säga.
            </seg>
          </u>
          <note type="speaker" n="987a156f">
            Anf. 27 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2006" xml:id="i-9f575fbb7a3048d1-13" n="91eb6643">
            <seg n="7f8862c8">
              Fru talman! Låt mig inleda med att tacka för den interpellation
              som jag fått. Jag anser som jag sade i mitt inledande anförande
              att det här är en viktig fråga, och jag uppskattar den samsyn
              som finns i de här frågorna i Sveriges riksdag.
            </seg>
            <seg n="a980d9e0">
              Ett konkret svar på frågan om de avtal som skrevs under 2007
              och 2008 är att det inte handlar om några nya avtal utan förlängningar
              av de protokoll som fanns. De utvärderingar som ska göras finns
              i Bryssel. De är emellertid inte, vad jag känner till, tillgängliga
              i utskriven form, vare sig för parlamentet eller för medlemsstaterna,
              men utvärderingarna finns. Och det är det som är skälet till att
              vi i det här skedet säger att vi inte kan säga ja förrän vi har
              fått se utvärderingarna vad gäller att teckna nya avtal.
            </seg>
            <seg n="8b47a3b5">
              Till den konkreta frågan, som väl egentligen är huvudfrågan i
              dag: Vad tycker Sverige om ett tänkt avtal med Marocko i det här
              avseendet? För mig är alltså inte ett avtalstecknande acceptabelt.
              Därför kommer jag att söka mandat i riksdagen för att få rösta
              nej i det här sammanhanget, vilket interpellanten väl känner till
              från morgonens möte. Jag ser alltså inte att vi kan skriva ett
              avtal som strider mot folkrätten. Jag hoppas att riksdagen kan
              bidra med ett sådant fast mandat under morgondagen.
            </seg>
            <seg n="398614b6">
              Vad gäller allmänt och generellt för utvärderingar anges det
              i rådsslutsatser från 2004 att utvärderingar ska göras, och det
              ska göras av avtalens nytta men också där påverkan av avtalen
              kan bedömas. Det är bara att konstatera att kommissionen har varierat
              vad gäller att göra den här typen av utvärderingar och på vilket
              sätt de har delgetts intressenterna, däribland medlemsstaterna.
              Sverige har därför ibland efterfrågat utvärderingarna, om vi har
              sett att vi har haft ett särskilt behov för att kunna ta ställning
              i en fråga.
            </seg>
            <seg n="3bd68d86">
              Sedan Lissabonfördraget trädde i kraft, vilket nu är någon tid
              sedan, har inga utvärderingar och det vill jag påpeka så att alla
              känner till det skickats vare sig till parlamentet eller till
              medlemsstaterna. Och kommissionen har för sin del hänvisat till
              de institutionella ramfördrag som finns för överföring av dokument.
              Vi har av det skälet lagt granskningsreservationer, vilket framgick
              av mitt interpellationssvar, angående de aktuella avtalen för
              ingående med São Tomé och Príncipe, då vi i det här fallet inte
              hade fått vare sig se eller ta del av eller fått möjlighet att
              ha synpunkter på de utvärderingar som skulle göras enligt mitt
              och vårt tyckande.
            </seg>
          </u>
          <note type="speaker" n="86d2650e">
            Anf. 28 JENS HOLM (V):
          </note>
          <u who="jens_holm_726eb1" xml:id="i-b33f283efa4e94dc-1" n="c9def977">
            <seg n="6798c0c2">
              Fru talman! Jag vill börja med att tacka landsbygdsminister Eskil
              Erlandsson för det tydliga svaret om fiskeavtalet med Marocko.
              Och jag kan försäkra landsbygdsministern att det finns fullt stöd
              i den här riksdagen för att inte förlänga fiskeavtalet med Marocko.
              Jag är rätt säker på att den absoluta merparten, kanske exakt
              alla i den här kammaren, anser att det här är ett avtal som bryter
              mot folkrätten och att det inte kommer det västsahariska folket
              till gagn. Så där kan verkligen vi i riksdagen och regeringen
              samarbeta, och det ska vi göra.
            </seg>
            <seg n="0bcdc363">
              Nu är det bråttom, för på måndag ska avtalet klubbas. Då gäller
              det att Eskil Erlandsson, svenska regeringen, ser till att bygga
              upp tillräckligt mycket stöd, så att man kan få en blockerande
              minoritet i Ministerrådet. På det sättet kan man sända en tydlig
              signal till Marocko att det inte är okej att brutalt ockupera
              ett annat land. Det här kanske är det första steget mot att den
              marockanska ockupationen släpper. Vi ser ju på andra platser i
              Nordafrika att frihetens vindar blåser. Låt oss hoppas att vårt
              nej till fiskeavtalet med Marocko bidrar till att de vindarna
              kan blåsa ännu kraftigare.
            </seg>
            <seg n="13f4369b">
              Inte desto mindre blir jag orolig över de socioekonomiska utvärderingarna.
              Det är bra att regeringen nu har markerat att man kräver att få
              se utvärderingarna innan man godkänner något annat fiskeavtal.
              Jag räknade upp fyra andra avtal som Sverige har röstat ja till
              20072008. Så vitt jag förstod det hela fick regeringen inte heller
              då se några socioekonomiska utvärderingar. Det är faktiskt riktigt
              illa, för anledningen till kravet på utvärderingar är att vi ska
              kunna göra en korrekt bedömning och se om det är avtal som kommer
              folket till gagn på något vis.
            </seg>
            <seg n="8473418c">
              Jag skulle också vilja lyfta fram ett positivt exempel, Namibia,
              som blev självständigt 1990, tror jag att det var. Före självständigheten
              kontrollerades i princip hela Namibias fiske av Sydafrika. Nu
              har Namibia utvecklat ett eget fiske. Man har byggt upp en egen
              fiskeflotta. Man förädlar fiskets fångster lokalt. Man har också
              en del avtal med andra länder, men det är under väldigt begränsade
              omständigheter. Och man har en mycket noggrann kontroll över det
              fiske som sker när internationella flottor är på plats. Man ställer
              till exempel som krav att de länder som sluter avtal med Namibia
              själva måste finansiera övervakningen. Det tycker jag är ett exempel
              på hur det skulle kunna fungera.
            </seg>
            <seg n="449361b7">
              Vi nämnde Madagaskar här tidigare. Där har den svenska regeringen
              gett klartecken till fortsatta förhandlingar. Jag tycker att det
              är väldigt märkligt. I mars 2009 skedde en militärkupp i Madagaskar.
              Madagaskar blev uteslutet ur Afrikanska unionen. Då ska man inte
              skicka signalen till Madagaskars illegitima regering att det är
              okej att förhandla om ett nytt avtal med EU, utan tvärtom måste
              man sätta hård press för att de ska respektera grundläggande rättigheter.
            </seg>
          </u>
          <note type="speaker" n="c7f10f78">
            Anf. 29 JONAS SJÖSTEDT (V):
          </note>
          <u who="jonas_sjostedt_818231" xml:id="i-df7d76b09f5d9a0b-4" n="b1c4930f">
            <seg n="76d39ef4">
              Fru talman! Det är inte ofta som jag uttrycker mitt helhjärtade
              stöd till vår borgerliga regering, men nu ska jag göra det. Jag
              gratulerar Eskil Erlandsson till löftet att åka till EU:s ministerråd
              och tydligt och klart säga nej till det här fiskeavtalet därför
              att det strider mot folkrätten. Jag hoppas att ministern också
              kommer att föra en argumentation för att övertyga andra länder
              om att vi inte ska ha det här avtalet. I det kommer ministern
              att ha riksdagens fulla stöd.
            </seg>
            <seg n="0d7ac2b4">
              Man ska veta, när man talar om detta avtal och dess effekter
              på befolkningen i Västsahara, att merparten av befolkningen i
              Västsahara i dag är marockanska bosättare. De kan möjligen ha
              en viss nytta av avtalet. Men det sker en systematisk diskriminering
              av de saharier som bor kvar i ockuperat område. Deras möjlighet
              att ha någon som helst nytta av den här typen av avtal är mycket
              liten, om ens någon. Man ska också veta att det sahariska folkets
              legitima företrädare, befrielserörelsen Polisario, uppmanar EU
              att inte sluta sådana här avtal med ockupationsmakten Marocko.
            </seg>
            <seg n="9c9985e0">
              Jag tycker att det var en blixtbelysning av de demokratiska problemen
              i EU när ministern berättade här att EU-kommissionen, som i grunden
              är ett tjänstemannaorgan, vägrar att delge de lagstiftande församlingarna,
              ministerrådet och EU-parlamentet, underlag för internationella
              avtal och beslut. Det är ett mycket märkligt sätt att förfara
              på.
            </seg>
            <seg n="22bd9177">
              Jag skulle vilja återkomma till en fråga som jag berörde lite
              grann i mitt förra anförande. Den gäller kapaciteten för de avtalsslutande
              länderna att övervaka att avtalen verkligen följs, så att man
              inte till exempel överfiskar.
            </seg>
            <seg n="aed03a58">
              Visst är det ett bekymmer att EU sluter avtal med länder som
              Guinea Bissau och Comorerna, som rimligen har mycket små möjligheter
              att själva övervaka att avtalen följs och respekteras. Samtidigt
              har de behov av kontanterna från EU och har därmed en väldigt
              svag förhandlingsposition gentemot Europeiska unionen när det
              gäller att kräva till exempel utveckling av det egna lokala fisket.
            </seg>
          </u>
          <note type="speaker" n="93bb1572">
            Anf. 30 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-c4c658bdd31f2af9-0" n="a22f2799">
            <seg n="88eec2f2">
              Fru talman! Jag tycker att det är bra att Sverige och jordbruksminister
              Eskil Erlandsson inom EU:s ram kan driva på och påverka Europeiska
              unionens handlande i de här viktiga frågorna. Och jag tycker att
              det är bra att Sverige driver på för tydliga utvärderingar av
              fiskeavtalen och utifrån de principer som jordbruksministrarna
              har slagit fast om hållbart fiske och överskott som inte nyttjas
              nationellt. Självfallet välkomnar jag jordbruksministerns tydliga
              position vad gäller ett eventuellt nytt avtal med Marocko och
              reella utvärderingar av det som nu gäller.
            </seg>
            <seg n="3d934c47">
              Vänsterpartiet vill, vad jag förstår, riva upp alla EU:s fiskeavtal
              med utvecklingsländerna. Jag har personligen lite svårt att överblicka
              konsekvensen om en sådan linje skulle bli EU:s eftersom berörda
              länder uppenbarligen har bejakat att komma överens med EU om dessa
              avtal. Sverige driver på för att avtalen ska vara sjysta för berörda
              länder och för fiskebestånden, vilket är mycket bra.
            </seg>
            <seg n="ffce326a">
              Det kunde vara intressant om jordbruksministern hade någon kommentar
              till realismen i den grundläggande position som Vänsterpartiet
              vill anvisa för det EU som vi nu faktiskt är medlemmar i, nämligen
              att slå in på en helt annan väg för hur man ska komma överens
              med dessa länder om fisket i deras vatten.
            </seg>
            <seg n="b99f44d9">
              Kanske hinner jordbruksministern också kommentera hur fiskbestånden
              och fisket bäst kan utvecklas långsiktigt i de vatten vi diskuterar.
            </seg>
          </u>
          <note type="speaker" n="f7be4e94">
            Anf. 31 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2006" xml:id="i-9f575fbb7a3048d1-14" n="91eb6643">
            <seg n="fe8c2abd">
              Fru talman! Jag kan göra mycket, och jag påstår att jag i detta
              fall har gjort mycket genom den påverkan som departementets tjänstemän
              och jag personligen har haft på kolleger, kommissionen och så
              vidare. Jag hoppas dock att fler deltar i detta arbete, för nu
              är det en beslutsprocess som inte bara omfattar ett ställningstagande
              i rådet. Den av det europeiska folket valda parlamentsförsamlingen
              har också ett inflytande i detta sammanhang. Där är så gott som
              alla riksdagens partier representerade på något sätt. Jag hoppas
              att denna möjlighet utnyttjas så att vi kan få ett europeiskt
              ställningstagande som går i vår riktning.
            </seg>
            <seg n="ec854013">
              Hur övervakar och kontrollerar vi att avtalen är möjliga att
              ingå? Vi säger för det första att en del av det sexårsstöd som
              betalas ut ska gå till att stärka de nationella fiskeriförvaltningsorganisationerna,
              bland annat på kontrollsidan, så att det blir möjligt för dessa
              många gånger väldigt fattiga länder att bygga upp en kontrollapparat
              till nytta för dem själva och för dem som så att säga arrenderar
              en fiskemöjlighet.
            </seg>
            <seg n="7e8335dd">
              För det andra träffas kommissionens representanter med representanter
              från det avtalsslutande landet. Detta gör man på regelbunden basis
              för att gå igenom att avtalet följs från båda parters sida.
            </seg>
            <seg n="d722ba94">
              För det tredje, vilket vi har varit inne på i denna debatt flera
              gånger, ska kommissionen tillse att det görs en utvärdering före
              och efter det att avtalen sluts. Kommissionen brukar i detta sammanhang
              vara så pass förnuftig att den anlitar utomstående konsultföretag
              för att göra dessa utvärderingar.
            </seg>
            <seg n="f61f288c">
              Vad gäller specifikt Madagaskar har det inte godkänts något nytt
              avtal. Däremot har kommissionen fått mandat att ingå en förhandling.
              Därmed ska en utvärdering göras. När denna kommer har vi att ta
              ställning till om vi, andra medlemsländer och parlamentet tycker
              att vi ska ingå ett avtal i fortsättningen med Madagaskar eller
              inte. Först därefter går det alltså att ta ställning till om vi
              ska ingå ett avtal eller ej.
            </seg>
            <seg n="49609cf9">
              Fru talman! Vad gäller Jonas Sjöstedts fråga har EU ingått ett
              associationsavtal med Marocko med bland annat ett handelsavtal
              i vilket det ingår jordbruksprodukter. Sådana här avtal har EU
              ingått med andra stater som också ockuperar mark i strid med folkrätten.
              Israel är ett sådant exempel. Vi har här ingen skild uppfattning
              om att det står i strid med folkrätten, utan det är ett avtal
              som är slutet med en handelspartner. Jag vill dock betona att
              associationsavtalet ger en möjlighet att föra en dialog med berörd
              stat om till exempel mänskliga rättigheter och andra politiskt
              viktiga frågor.
            </seg>
          </u>
          <note type="speaker" n="04b52f18">
            Anf. 32 JENS HOLM (V):
          </note>
          <u who="jens_holm_726eb1" xml:id="i-b33f283efa4e94dc-2" n="c9def977">
            <seg n="09570eec">
              Fru talman! Jag vet inte om Staffan Danielsson från Centerpartiet
              hörde mitt inledningsanförande. Jag sade att Vänsterpartiet vill
              omvandla fiskeavtalen från avtal som möjliggör för europeiska
              flottor att dammsuga fattiga länders fiskevatten till hjälp åt
              dessa länder att utveckla sina lokala fiskeflottor och förädlingsindustrier.
            </seg>
            <seg n="ed5152eb">
              Landsbygdsministern sade att det i avtalen finns möjlighet och
              pengar avsatta för att stärka kontrollen och övervakningen så
              att det till exempel inte tas ut för mycket fisk. Det är bra,
              men det är för lite pengar i relation till hur mycket pengar som
              betalas ut i form av licenser och direkt till fiskefartygen. Merparten
              av pengarna i dessa avtal kommer fortfarande från att man suger
              ut ländernas fiskebestånd, vilket är ett grundläggande problem.
            </seg>
            <seg n="e13943d5">
              Det är fortfarande problematiskt att man ger kommissionen mandat
              att fortsätta förhandla med ett land som Madagaskar där det har
              varit en militärkupp. Man borde inte ge några sådana mandat över
              huvud taget.
            </seg>
            <seg n="35fa852c">
              I jordbruksavtalet med Marocko finns det en människorättsklausul.
              Den borde man åberopa. Marocko är en ockupationsmakt, och människorättsklausulen
              finns med just för att man ska kunna ställa krav. Jag vet att
              EU gjorde det med Uzbekistan då landets polis och militär ställde
              till en massaker 2005.
            </seg>
            <seg n="2b1a8625">
              Avslutningsvis vill jag säga att vi har fått en del tydliga besked
              från Eskil Erlandsson i dag. Vad gäller fiskeavtalet med Marocko
              råder det ingen tvekan om att vi i riksdagen kommer att samarbeta
              med regeringen för att vinna ett så brett gehör som möjligt i
              Europa för att avtalet inte ska förlängas och för ett stöd för
              det sahariska folket att slippa ockupation från Marocko.
            </seg>
          </u>
          <note type="speaker" n="a23f7195">
            Anf. 33 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2006" xml:id="i-43791c03823fee52-0" n="91eb6643" next="i-603d06bfa2a4b5f1-0">
            <seg n="2c51b1d5">
              Fru talman! Jag vill ännu en gång tacka Jens Holm för interpellationen.
              Jag tackar även för den trevliga debatt som vi har haft i en viktig
              fråga.
            </seg>
            <seg n="9ccdf80d">
              Jag hoppas på riksdagens stöd under morgondagen för att få igenom
              det mandat som jag har som strävan att med hjälp av kolleger och
              Europaparlamentet kunna leda till en verklighet. Det är ju ändå
              verkligheten som formar vår framtid.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="56a895c1">
            Ajournering
          </note>
          <note n="482a3ceb">
            Kammaren beslutade kl. 13.48 på förslag av förste vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u who="eskil_erlandsson_minister_2006" xml:id="i-603d06bfa2a4b5f1-0" n="91eb6643" prev="i-43791c03823fee52-0">
            <seg n="1bd09d72">
              Återupptagna förhandlingar
            </seg>
            <seg n="7d11bc08">
              Jag hälsar statsministern välkommen.
            </seg>
            <seg n="3f7c7a81">
              Bostadsbyggandet
            </seg>
          </u>
          <note n="dc894b31">
            Förhandlingarna återupptogs kl. 14.00.
          </note>
          <note n="eb53726a">
            8 § Statsministerns frågestund
          </note>
          <note n="76726d86">
            Anf. 34 TALMANNEN:
          </note>
          <note type="speaker" n="7acfe96e">
            Anf. 35 MONA SAHLIN (S):
          </note>
          <u who="mona_sahlin_fba046" xml:id="i-92118a1a0bb03858-0" n="fa497d85">
            <seg n="eadac2ac">
              Herr talman! Det råder en stor brist på bostäder. Då är det svårt
              att få ökad rörlighet på arbetsmarknaden, vilket blir ett problem
              för hela ekonomin. Om de som bor i våra storstäder någonsin ska
              få utrymme i sina plånböcker för annat än bostadsutgifter behöver
              det verkligen bli en bättre balans på bostadsmarknaden. Då måste
              vi bygga fler bostäder. Boverket säger att vi behöver öka byggandet
              med ytterligare 40 procent bara för att motsvara befolkningstillväxten.
            </seg>
            <seg n="a4af68f2">
              Ni har inte agerat alls. Möjligen har ni hoppats att fler ska
              hyra ut rum i redan existerande bostäder i stället för att se
              till att det byggs nya bostäder.
            </seg>
            <seg n="8c36fc21">
              Min fråga är: Vilka konkreta åtgärder tänker regeringen vidta
              för att kunna öka bostadsbyggandet med minst 40 procent?
            </seg>
          </u>
          <note type="speaker" n="d6ed07f2">
            Anf. 36 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-15" n="941b6601">
            <seg n="8444bc51">
              Herr talman! Vi fick så sent som i dag ny information om kraftigt
              ökad nyproduktion av bostäder. Det är välbehövligt. Låt oss också
              säga att det spelar roll hur man försöker förkorta processerna
              för att få fram nybyggnadsprojekt.
            </seg>
            <seg n="982910ab">
              Jag tror att det är viktigt att påpeka en sak. Vi pratar ofta
              mycket utifrån ungdomars perspektiv och om de kan få en bostad.
              Men vi ska nog fråga om deras föräldrar och deras föräldrar i
              sin tur verkligen röstar på partier som alltid trycker på ja-knappen
              när det lokala byggprojektet kommer upp till prövning i kommunalpolitiken.
              Min erfarenhet är att det är högst blandat. Många partier ägnar
              sig då åt att försöka stoppa, hindra, förlänga och förskjuta och
              inte bygga.
            </seg>
            <seg n="05ba8bb9">
              Det är glädjande information att det blir nyproduktion. Jag tror
              inte på omfattande subventioner, framför allt inte i det konjunkturläge
              som Sverige nu befinner sig i eftersom nyproduktionen kommer på
              plats.
            </seg>
            <seg n="aa3cce15">
              Låt oss vara noggranna med vilka partier som också lokalt verkligen
              släpper fram nybyggnadsprojekt.
            </seg>
          </u>
          <note type="speaker" n="0d2731e7">
            Anf. 37 MONA SAHLIN (S):
          </note>
          <u who="mona_sahlin_fba046" xml:id="i-92118a1a0bb03858-1" n="fa497d85">
            <seg n="99d0bbde">
              Herr talman! Det är glädjande att bostadsbyggandet tar fart,
              men det är från oerhört låga nivåer. Inte ens den fart som man
              nu börjar få upp räcker för att komma i närheten av att motsvara
              det byggande som behövs för nå plus minus noll i förhållande till
              hur många fler vi blir.
            </seg>
            <seg n="53c3e027">
              Jag tittade på antalet 1924-åringar. Mellan 2006 och 2012 ökar
              de med 120 000. De bostäder som byggs nu, alltså hyresrätter som
              är det som de kan efterfråga, motsvarar inte ens 80 procent av
              dem som fanns 2006.
            </seg>
            <seg n="f853b4de">
              I 75 procent av landets kommuner råder det alltså bostadsbrist.
              Men det enda som statsministern nu kunde meddela var att man när
              det blir val om tre år ska kolla hur partier har röstat. Han sade
              också att vi ska vara nöjda med den lilla ökning som nu sker.
            </seg>
            <seg n="521a0882">
              Jag vill därför upprepa frågan: Ser inte statsministern behov
              av nya konkreta insatser för att de unga ska kunna få en bostad
              som de har råd med?
            </seg>
          </u>
          <note type="speaker" n="e264ab54">
            Anf. 38 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-16" n="941b6601">
            <seg n="43a482af">
              Herr talman! Det är en ganska kraftig ökning som till och med
              leder till diskussioner om kapacitetsbrist i byggsektorn. Det
              måste vi nog vara lite vaksamma på. Finns det ett sätt att hitta
              problem i form av tillgångsbubblor och olika finansiella bubblor
              är de ofta kopplade till att det har blivit överhettning i byggsektorn.
              Därför ska vi ta våra ansträngningar att nu bygga ut arbetsutbudet
              på allvar så att den ökade efterfrågan och produktion som nu kommer
              på plats verkligen kan motsvaras av att vi får fram produktionsmöjligheter.
              Det tycker jag inte ska förringas.
            </seg>
            <seg n="9c28e9d0">
              Jag vill ändå hänga fast vid att det inte bara handlar om tre
              år. Det framställs en bild jag vill inte anklaga Socialdemokraterna
              för det av att alla partier i denna riksdag och i fullmäktigeförsamlingar
              inte har någon annan idé än att bygga nya bostäder för unga människor.
              Då menar jag att man inte har varit i närheten av kommunalpolitiken.
              Det är inte så det ser ut. Titta hur det ser ut runt omkring.
              Snarare profilerar man ofta på att inte bygga, att öka grönområdena,
              att säga nej till byggprojekt och att minska omfattningen på dem.
              Det är sanningen. Det kanske inte alltid är det när det gäller
              Moderaterna och Socialdemokraterna, men det finns fler partier
              i politiken.
            </seg>
            <seg n="4edc409c">
              Public service
            </seg>
          </u>
          <note type="speaker" n="53b71626">
            Anf. 39 PETER ERIKSSON (MP):
          </note>
          <u who="peter_eriksson_0f520e" xml:id="i-3982ecf033ddd691-0" n="c89a9f93">
            <seg n="40cf5796">
              Herr talman! I dag kan man läsa i bladet om kulturministerns
              tal från ett branschseminarium om framtidens tv. Budskapet är
              entydigt: Trots goda vinster från privata aktörer talar hon i
              fråga efter fråga om att begränsa möjligheterna för public service.
              Sponsringen ska bort, avgiftssystemet är ett problem, och public
              service får tydligen för mycket pengar via de frivilliga licensavgifterna.
              Men också innehållet bör ses över genom att uppdraget ska begränsas
              och snävas in till det som public service ensamt kan bedriva.
            </seg>
            <seg n="070ebc54">
              Jag vill därför ställa följande fråga till statsministern: Är
              det regeringens gemensamma åsikt att det går lite för bra för
              public service och att man därför bör göra vad man kan för att
              vingklippa SVT och Sveriges Radio?
            </seg>
          </u>
          <note type="speaker" n="8c7a996c">
            Anf. 40 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-17" n="941b6601">
            <seg n="fec67bf7">
              Herr talman! Nu läser Peter Eriksson in en hel del tolkningar
              som jag inte tror att kulturministern skulle hålla med om. Det
              som jag har uppfattat att Lena Adelsohn Liljeroth har fört en
              diskussion kring är snarare en renodling av public service-begreppet
              i en tid då public service ofta förknippas med alternativa intäkter
              i form av förtäckt sponsring. Jag noterar att det pratas mycket
              om produktplacering i förhållande till olika serier. Det blir
              helt enkelt så att man gör sig beroende av olika intressenters
              ersättningar och inte, som det framställs i reklam av olika slag,
              bara baserar verksamheten på licensbetalningar.
            </seg>
            <seg n="1a370f82">
              I detta blandade landskap har Lena Adelsohn Liljeroth ställt
              sig frågan: Skapar inte det ändå en typ av beroende som vi inte
              förknippar med public service-begreppet? Om Miljöpartiet tycker
              att det är helt oproblematiskt är det naturligtvis er sak, men
              jag tycker att det är fullt rimligt att Lena Adelsohn Liljeroth
              har väckt dess frågor. Det är tänkt inför ett nytt public service-avtal,
              och det är vi inte färdiga med än.
            </seg>
          </u>
          <note type="speaker" n="91a27e61">
            Anf. 41 PETER ERIKSSON (MP):
          </note>
          <u who="peter_eriksson_0f520e" xml:id="i-3982ecf033ddd691-1" n="c89a9f93">
            <seg n="41ab2ad6">
              Herr talman! Det var bara en av tre saker som jag tog upp. Jag
              tog också upp avgiftssystemet. Kulturministern är tydligen oroad
              över att det går för mycket pengar till public service och att
              innehållet bör begränsas och ramarna bli betydligt snävare. Det
              är två frågor som kanske är ännu större och viktigare. Är det
              en linje från regeringen och statsministern att det är oroande
              att det är så många som betalar in till avgiftssystemet så att
              SVT och de övriga bolagen får för mycket pengar och att de kan
              konkurrera väl om tittarsiffror och så vidare?
            </seg>
          </u>
          <note type="speaker" n="dbd96be9">
            Anf. 42 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-18" n="941b6601">
            <seg n="c87e6182">
              Herr talman! Det finns som sagt inte en färdigformulerad regeringsposition
              inför kommande avtalsperiod. Låt mig då i de andra delarna också
              påpeka att grunden för public service icke-kommersiell tv och
              radio naturligtvis är att vi i detta ser ett utbud som vi inte
              tror att någon annan kan stå för. Det brukar de själva uttrycka
              som att man även på det som kallas prime time kl. 2021 på kvällarna
              kan få se fördjupande kulturinslag eller historiska betraktelser
              som kanske inte alltid naturligt finns i kommersiell tv, även
              om det finns exempel även där på motsvarande.
            </seg>
            <seg n="002f443a">
              Det är klart att om framför allt SVT upplever att man mer ska
              inrikta sig på att nå en ung publik och mest tänka på hur många
              som tittar på programmen blir det även här en diskussion om vad
              som egentligen blir kärnan i public service-uppdraget.
            </seg>
            <seg n="ec0c7bb0">
              Regeringen har inte en färdig uppfattning. Men det är fullt tillåtet
              för kulturministern, liksom för många andra, att föra en gränsdragningsdiskussion
              om dessa frågor. Det tror jag bara ska välkomnas.
            </seg>
            <seg n="06d194a0">
              Mångkulturalismen
            </seg>
          </u>
          <note type="speaker" n="5a000067">
            Anf. 43 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-331e5687c00dda05-2" n="33e904a0">
            <seg n="7d1cb182">
              Herr talman! I länder som Italien, Holland, Österrike, Finland
              och Danmark har man länge talat om mångkulturalismens misslyckande
              och massinvandringens negativa konsekvenser. De senaste veckorna
              har vi kunnat se hur även de borgerliga ledarna för Europas giganter
              Frankrike, Tyskland och Storbritannien en efter en har deklarerat
              att mångkulturalismen har varit ett misslyckande och att en omprövning
              av den hittillsvarande politiken på området är nödvändig. I Sverige
              har ni gjort tvärtom. Ni har skrivit in mångkulturalismen i grundlagen.
            </seg>
            <seg n="49a59b9b">
              Jag har hittills inte hört statsministern kommentera denna revolutionerande
              omvälvning av den europeiska politiken. Jag skulle därför vilja
              veta vilka slutsatser statsministern drar av att Sverige står
              alltmer ensamt och isolerat i dessa frågor och om han är beredd
              att lyssna till sina europeiska kollegers nyvunna insikter om
              mångkulturalismens negativa inverkan på samhället.
            </seg>
          </u>
          <note type="speaker" n="67e78259">
            Anf. 44 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-19" n="941b6601">
            <seg n="ee2d35a1">
              Herr talman! Sverigedemokraterna hämtar nästan alltid stöd för
              sitt sätt att ställa frågor från en sorts vi-och-de-perspektiv.
              Det finns vi, som förmodligen är dem som är födda här i Sverige,
              och de, som är dem som är utanför.
            </seg>
            <seg n="35d659d0">
              För mig är det inte så världen ser ut. För mig utgör Sverige
              och svenskarna dem som här bor både dem som är födda här och dem
              som har kommit hit senare i livet. Jag aktar mig för att göra
              den här typen av gränsdragningar. Sverige är redan multietniskt
              och mångkulturellt. Här finns alla världsreligioner företrädda.
              Det skapar i grunden, tycker jag, ett spännande samhälle ett samhälle
              där vi lär oss tolerans inför olikheter, vilket jag tror är grunden
              för att förstå essensen för vad som är mänskliga fri- och rättigheter.
            </seg>
            <seg n="6d2712d2">
              Låt mig samtidigt säga att det här ibland skapar spänningar.
              Det gäller inte minst detta att komma från ett annat sammanhang,
              ett annat land och en annan kultur och sedan finna sig till rätta
              i en ny kultur. För mig måste det mötas med integrationsarbete
              och med en arbetslinje så att man kommer in i arbete med att lära
              sig språket. Men det är mer att hjälpa människor att komma på
              plats. Där skiljer jag mig kanske från Sverigedemokraterna, som
              mer verkar vilja stänga dörren.
            </seg>
          </u>
          <note type="speaker" n="106fa1d7">
            Anf. 45 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-331e5687c00dda05-3" n="33e904a0">
            <seg n="23f6a30f">
              Herr talman! Jag tackar statsministern för svaret, men jag kan
              tyvärr inte säga att jag är nöjd med det.
            </seg>
            <seg n="2d874c1d">
              Statsministern har länge marknadsfört sig själv som en lyssnande
              politiker. Men det framgår allt tydligare att han inte är beredd
              att lyssna till något eller någon som kan ifrågasätta den egna
              övertygelsen och den egna världsbilden.
            </seg>
            <seg n="78705c05">
              Statsministern har inte varit beredd att lyssna på människorna
              i de segregerade områdena, vare sig infödda eller ditflyttade
              från andra länder, som lever mitt i det misslyckade mångkulturella
              samhället. Han har inte varit beredd att lyssna på oss sverigedemokrater
              och på våra väljare. Han är uppenbarligen inte heller beredd att
              lyssna på sina europeiska kolleger. Detta gör mig djupt oroad,
              inte bara för Sveriges framtid utan också för hur detta kommer
              att påverka relationerna med vår nära omvärld.
            </seg>
            <seg n="4366b861">
              Jag undrar om statsministern nu kommer att bemöta sina europeiska
              kolleger på samma sätt som han har valt att bemöta svenska kritiker
              av mångkulturalismen, det vill säga med ensidiga fördömanden och
              vägran till dialog på ungefär det sätt som vi hörde i statsministerns
              förra inlägg.
            </seg>
          </u>
          <note type="speaker" n="2e46a9aa">
            Anf. 46 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-43791c03823fee52-1" n="941b6601" next="i-603d06bfa2a4b5f1-1">
            <seg n="8a34e910">
              Herr talman! Jag var i början av veckan på fritidsgården Guts
              i Angered utanför Göteborg. Jag satt där med 30 flickor med huvudsakligen
              invandrarbakgrund och lyssnade till deras beskrivning av Sverige
              ett Sverige som på nätet i olika sammanhang domineras av allt
              fler sverigedemokrater som uttrycker rasistiska tillmälen och
              nedlåtande omdömen om dessa flickor. Trots att merparten av dem
              är födda i Sverige beskrivs de som att de inte hör hemma här.
            </seg>
            <seg n="72193596">
              Det är mycket tydligt varifrån dessa röster kommer. Jag är absolut
              beredd att lyssna på dem och att vid varje tillfälle markera att
              jag tänker göra vad jag kan för att stå upp mot detta sätt att
              dela upp människor i ett sådant vi-och-de-tänkande som vi nu får
              exempel på.
            </seg>
            <seg n="5b5e0c3b">
              Jag är beredd att göra förändringar så att arbetslinjen fungerar
              så att folk som har kommit från andra länder kan få jobb. Jag
              är beredd att göra ytterligare ansträngningar så att de bättre
              lär sig det svenska språket. Men jag tror i grunden på mänsklig
              rörelse. Jag tror i grunden på frihet och på öppna gränser. Och
              jag tror i grunden att Sverige blir ett bättre samhälle av att
              man kan få komma hit från andra länder under dessa ordnade former.
              Jag noterar att jag där skiljer mig mycket från Sverigedemokraterna.
            </seg>
          </u>
          <note n="74db074c">
            I detta anförande instämde Annika Qarlsson (C).
          </note>
          <u who="fredrik_reinfeldt_minister_2006" xml:id="i-603d06bfa2a4b5f1-1" n="941b6601" prev="i-43791c03823fee52-1">
            <seg n="2902982a">
              Hyresrätten
            </seg>
          </u>
          <note type="speaker" n="c482f2e5">
            Anf. 47 LARS OHLY (V):
          </note>
          <u who="lars_ohly_b0c789" xml:id="i-c53a95ea27680409-0" n="8e57a645">
            <seg n="fa0b7eed">
              Herr talman! Bostadsbristen är skriande i många kommuner i Sverige.
              Ungefär 120 kommuner har bostadsbrist. Det som byggs är i första
              hand bostadsrätter och villor, och i ganska liten utsträckning
              hyresrätter. Det är framför allt hyresrätter som saknas, framför
              allt hyresrätter med någorlunda billiga hyror som vanligt folk
              kan efterfråga.
            </seg>
            <seg n="30c5b18b">
              När jag såg statsministerns uttalande i Dagens Nyheter kan jag
              inte dölja att jag kände viss skadeglädje över att statsministern
              hade trampat i klaveret. Han påstod att hyresrätten inte hade
              någon framtid, till exempel i Helsingforss innerstad. Statsministern
              tog sedan tillbaka detta uttalande genom att lägga ut ljudfiler
              som just bekräftade det som statsministern hade sagt enligt DN-intervjun,
              nämligen att hyresrätten som idé inte fungerar i Helsingforss
              innerstad. Så sade statsministern.
            </seg>
            <seg n="5bda8b50">
              Jag är en ganska sjyst kille, så jag tänkte att jag ska ge statsministern
              chansen att förklara: Vad var det egentligen statsministern menade
              med uttalandet om att hyresrätten som idé inte fungerar i Helsingforss
              innerstad? Du har en minut på dig varsågod!
            </seg>
          </u>
          <note type="speaker" n="9efdc8e4">
            Anf. 48 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-20" n="941b6601">
            <seg n="3544837d">
              Herr talman! Här ser man att Lars Ohly är en hygglig prick, helt
              enkelt. Låt mig konstatera att hyresrätten fyller en viktig funktion
              på en fungerande bostadsmarknad. Den ger en möjlighet att inte
              ställa krav på kapitalinsats, och den lägger grund för rörlighet.
              Men för att fungera ska det handla om ett hyresboende under den
              tid som man behöver bostaden. Man ska sedan lämna den ifrån sig
              till bostadsförmedlingen eller till en fastighetsägare utan att
              anse att det finns ett särskilt värde förknippat med bostaden,
              som man sedan ska kunna få ut. Menar Lars Ohly att han aldrig
              har hört talas om att det finns värden förknippade med hur hyresrätter
              behandlas i Helsingforss innerstad?
            </seg>
            <seg n="2cac6fc0">
              Det var snarare som vän av hyresrätten som jag ifrågasatte att
              det verkligen fungerar som det ska. Jag tror att den behövs; jag
              är helt övertygad om att den behövs. Jag är glad att de regler
              som nu gäller från årsskiftet också öppnar upp för nyproduktion
              på ett sätt som nu gör att det återigen finns förutsättningar
              för att bygga hyresrätter.
            </seg>
            <seg n="95a380fe">
              Sedan tror jag i och för sig, givet vad Lars Ohly sade i början
              av sin fråga, att all form av nyproduktion skapar grund för ökad
              rörlighet och på det sättet kan lösgöra äldre delar av bostadsbeståndet
              som inte minst yngre ofta kan ha råd med.
            </seg>
          </u>
          <note type="speaker" n="da79b25b">
            Anf. 49 LARS OHLY (V):
          </note>
          <u who="lars_ohly_b0c789" xml:id="i-c53a95ea27680409-1" n="8e57a645">
            <seg n="5556fa58">
              Herr talman! Problemet med statsministerns resonemang är att
              vi ska backa för en typ av kriminell aktivitet som också jag är
              medveten om finns, nämligen handel med hyresrätter, som man inte
              har rätt att ta ut något värde för.
            </seg>
            <seg n="da85d547">
              Med det till intäkt ska vi alltså förkasta hyresrätten som idé.
              Det är den mest behovsprövade och rättvisa boendeformen. Den kan
              fördelas efter kötid och behov till skillnad från de boendeformer
              som människor med tillräckligt starka ekonomiska resurser kan
              efterfråga. Om man översätter det till andra områden blir det
              helt omöjligt att stå för någon politik alls. Då ska vi alltid
              backa för kriminaliteten och säga att det är omöjligt att stå
              för en rättvis politik.
            </seg>
            <seg n="6e899196">
              Men de allra flesta hyresgäster använder inte hyresrätten som
              en vara, statsministern. De håller inte på att spekulera. De håller
              inte på att sälja och köpa. Det finns de som gör det, men de allra
              flesta hyresgäster vill ha någonstans att bo på rimliga villkor.
              Därför är det vår uppgift att bygga mer.
            </seg>
            <seg n="70103e55">
              Det ni gör är att se till att det byggs fel och att det inte
              byggs tillräckligt. Bostadsbristen är ett skriande socialt problem.
              Varför gör ni inte mer åt bostadsbristen?
            </seg>
          </u>
          <note type="speaker" n="a717e497">
            Anf. 50 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-21" n="941b6601">
            <seg n="7af8493c">
              Herr talman! Liksom i tidigare svar vill jag ange att vi nu har
              en kraftigt ökande produktion av bostäder i Sverige, så till den
              milda grad att vi tidigt nu hör diskussioner om kapacitetsbrist
              när det gäller förutsättningar för att bygga. I stora delar av
              landet fungerar hyresrätten som den är tänkt att fungera. Det
              är min förhoppning att den ska kunna göra det i större utsträckning
              också i de mest attraktiva områdena. Det kanske allra tydligaste
              är Helsingforss innerstad.
            </seg>
            <seg n="e4c783e9">
              Ett dilemma är dock att innerstaden i Helsingfors är geografiskt
              avgränsad och att det finns bred politisk enighet om att man inte
              ska bygga på höjden och inte heller förtäta i parkområden. Då
              blir det ibland för mig lite oklart var det ska byggas någonstans.
              Det är därför jag säger: Titta lite på hur politiker som står
              i talarstolen och berättar att ungdomar ska få lägenheter och
              boende beter sig rent lokalt när själva byggprojekten sedan kommer
              fram och ligger på fullmäktiges bord! Ni skulle bli förvånade
              över att få notera att de inte är lika mycket för att bygga bostäder
              som det ibland låter som när man hör dem i talarstolen i riksdagen.
            </seg>
            <seg n="ec8924ef">
              Den svenska arbetsmarknaden
            </seg>
          </u>
          <note type="speaker" n="d1900034">
            Anf. 51 MARTA OBMINSKA (M):
          </note>
          <u who="marta_obminska_7dd534" xml:id="i-62d4ffa3b1090dda-0" n="ce8b5eab">
            <seg n="5199cb47">
              Herr talman! Sverige ser ut att ha klarat sig mycket bra genom
              finanskrisen. De offentliga finanserna är i ordning, och tillväxten
              är rekordhög. Det finns ändå en oro för att arbetslösheten biter
              sig fast.
            </seg>
            <seg n="8bdd5e05">
              Min fråga till statsministern är: Hur utvecklas svensk arbetsmarknad
              jämfört med den i övriga Europa? Och hur kan vi undvika att liksom
              tidigare hamna i en jobblös tillväxt?
            </seg>
          </u>
          <note type="speaker" n="a795e826">
            Anf. 52 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-43791c03823fee52-2" n="941b6601" next="i-603d06bfa2a4b5f1-2">
            <seg n="6c24f3dc">
              Herr talman! EU-kommissionen hade en rapportering om arbetslöshetsutvecklingen
              i EU:s 27 medlemsländer, där man konstaterade att vi nu är i en
              fas där Sverige tillsammans med Malta har den snabbast sjunkande
              arbetslösheten i hela EU. Vi fick också i dag på morgonen fram
              nya uppgifter om en kraftig sysselsättningsökning i Sverige.
            </seg>
            <seg n="3b33e769">
              Detta är i grunden mycket glädjande. Det är så mycket mer glädjande
              eftersom man också förutser kraftigt fortsatt ökad efterfrågan
              på arbetskraft. Givet att vi nu håller fast vid reformerna för
              att göra det mer lönsamt att arbeta och sänka trösklar in till
              arbetslivet kan vi förhoppningsvis hjälpa många människor på plats
              som har haft svårt att kunna få ett arbete. Ju fler som jobbar,
              desto bättre kommer det dessutom att påverka våra offentliga finanser,
              det vill säga förutsättningarna för att vi ska kunna se till att
              skola och sjukvård får de resurser som behövs.
            </seg>
            <seg n="e3bbfbed">
              Det här är en potentiellt glädjande utveckling. Det är åtminstone
              vad vi ser just nu när Sverige utmärker sig på ett sätt som vi
              inte har sett så här tidigt i återhämtningsfaser tidigare.
            </seg>
            <seg n="286f18e8">
              Kapaciteten på elmarknaden
            </seg>
          </u>
          <note n="25d535b7">
            Anf. 53 GUNNAR ANDRÉN (FP):
          </note>
          <u who="fredrik_reinfeldt_minister_2006" xml:id="i-603d06bfa2a4b5f1-2" n="941b6601" prev="i-43791c03823fee52-2">
            <seg n="ce018e19">
              Herr talman! Det är en riktig vargavinter. Som statsministern
              säkert förstår tänker jag då på temperaturer ned mot 42,6 grader,
              som jag såg att det var någonstans. Då är det svårt att spara
              på elektriciteten.
            </seg>
            <seg n="badb2ece">
              Min fråga gäller kapaciteten hos den svenska elektriciteten.
              Vi har tre kraftslag, nämligen vindkraft, som är marginell men
              ett viktigt tillskott, vattenkraft och kärnkraft. I dessa dagar
              kan vi se att vi skulle behöva mer elektricitet. Det gäller inte
              minst när man tar emot de elräkningar som säkert sprider skräck
              i många hem i dagarna.
            </seg>
          </u>
          <note type="speaker" n="73a7e44e">
            Anf. 54 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-22" n="941b6601">
            <seg n="e25ae81e">
              Herr talman! Jag tror att många håller med om att man får betala
              väldigt höga priser nu. En del av detta är en särskilt nätavgift.
              Jag vill påminna riksdagen om att det över hela landet just nu
              pågår en lång rad initiativ och påtryckningar för att säkra kapaciteten,
              det vill säga själva försörjningslinjerna. Inte sällan kommer
              det krav på att man ska gräva ned elledningar. Allt detta leder
              till högre kostnader.
            </seg>
            <seg n="9c9ed0a8">
              En annan väldigt viktig faktor är att vi har en så kallad marginalprissättning
              där den sist producerade enheten elektricitet sätter priset för
              hela marknaden. När vi har väldigt stora behov handlar det om
              fossilbränsleframställd el. Det är mycket dyrt. I värsta fall
              talar vi om gasturbiner som producerar el.
            </seg>
            <seg n="1a9fc900">
              Så fort vi kan bygga ut kapaciteten med hjälp av den alliansöverenskommelse
              som bygger på att vi ska använda vattenkraft, förnya och utveckla
              kärnkraften och bygga in det förnybara tredje benet är jag övertygad
              om att vi, med den ökade produktionen, kan se en bättre prisbild.
              Det är det absolut viktigaste att göra.
            </seg>
            <seg n="b9b374c3">
              Kvinnors arbetsmarknad
            </seg>
          </u>
          <note type="speaker" n="ca8fbe21">
            Anf. 55 ANNIKA QARLSSON (C):
          </note>
          <u who="annika_qarlsson_be4975" xml:id="i-faa30259f850cac0-0" n="7ed46bf4">
            <seg n="ed25f68e">
              Herr talman! Statsministern talade för en tid sedan om att fler
              kvinnor som arbetar deltid behöver arbeta heltid. När det gäller
              kvinnors arbetsmarknad kan vi konstatera att det finns ett antal
              strukturella problem som den enskilda kvinnan får betala högt
              för. Jag ska bara nämna två.
            </seg>
            <seg n="de20735a">
              Det ena är den ofrivilliga deltiden. Många verksamheter är organiserade
              så att kvinnor jobbar delade turer eller obekväm arbetstid och
              inte har några möjligheter att jobba heltid.
            </seg>
            <seg n="f1afb6fd">
              I Långtidsutredningen finns det underlag som visar att kvinnors
              utbildning inte lönar sig.
            </seg>
            <seg n="b89e4ac7">
              Detta är viktigt för att vi ska få det här att fungera, för att
              kvinnor ska kunna jobba mer heltid eller gå upp i tid och framför
              allt för att de ska kunna leva på sin lön.
            </seg>
            <seg n="61228a04">
              Min fråga är om statsministern är beredd att agera på något sätt
              för att motverka dessa strukturella problem som finns, speciellt
              för kvinnor, på arbetsmarknaden.
            </seg>
          </u>
          <note type="speaker" n="a1b4ee0e">
            Anf. 56 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-23" n="941b6601">
            <seg n="1c96f7c8">
              Herr talman! Apropå DN-rubriker var det precis före jul som det
              skrevs att jag ville att kvinnor skulle arbeta mer. En del hörde
              av sig och undrade om jag hade blivit helt galen, för de ansåg
              att de redan jobbade så mycket.
            </seg>
            <seg n="83eb758c">
              Sett till hela den kvinnliga populationen kan man konstatera
              att Sverige har nästan lika hög förvärvsfrekvens för kvinnor som
              för män. Den ligger lite bakom. Den stora skillnaden är att en
              så hög andel kvinnor deltidsarbetar. Detta är en arbetskraftspotential
              och tillväxtpotential som Sverige måste ta bättre vara på. Morötterna
              för arbete måste bli tydligare för kvinnor. Det påverkar deras
              livslön. Det påverkar deras möjligheter att stå på egna ben ekonomiskt
              om relationer och förhållanden inte går som de har tänkt sig.
            </seg>
            <seg n="8a5633a9">
              Jag tror att det är väldigt viktigt att offentliga arbetsgivare
              planerar verksamheten på ett sådant sätt att de kan erbjuda heltider.
              Det är en väldigt central del.
            </seg>
            <seg n="c7939d38">
              De drivkrafter som inte minst alliansregeringen har tagit fram
              är entydiga i den riktningen att kvinnor också ska märka att det
              lönar sig bättre att arbeta och det blir bättre förhållanden för
              dem. Det har vi arbetat för att få på plats tillsammans med en
              lång rad jämställdhetsreformer.
            </seg>
            <seg n="b5c9fd44">
              Familj och lönearbete
            </seg>
          </u>
          <note type="speaker" n="86b92161">
            Anf. 57 MIKAEL OSCARSSON (KD):
          </note>
          <u who="mikael_oscarsson_e35f02" xml:id="i-62b4a627a7d6c159-0" n="ab1828e5">
            <seg n="a4b1ab8c">
              Herr talman! Också jag vill tala om den intervju som var i DN
              dagen före julafton och som handlade om livspusslet med familj
              och arbete, kvinnors val i livet. Jag citerar: Kvinnor har trott
              att man måste stå och slita och baka bullar och tvätta och hålla
              ordning på alla matsäckar och inte glömma en enda träning.
            </seg>
            <seg n="8e5fd117">
              Sedan förklarar statsministern att han vill erbjuda vägen bort
              från detta. Kvinnor ska lönearbeta mer. Alltför många kvinnor
              arbetar deltid, som statsministern sade alldeles nyss.
            </seg>
            <seg n="8149cdb2">
              Jag och många med mig blev förvånade över statsministern statsfinansiella
              synpunkter på kvinnors val. Utgör inte kvinnors och familjers
              självbestämmande ett egenvärde för statsministern? Är det inte
              okej för en kvinna eller en man att sätta barnen eller familjen
              främst även om det skulle innebära att man under en tid går ned
              i arbetstid och arbetar deltid i stället för heltid?
            </seg>
          </u>
          <note type="speaker" n="409a46da">
            Anf. 58 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-24" n="941b6601">
            <seg n="e118f846">
              Herr talman! I Kvinnomaktsutredningen och i andra sammanhang
              har det visat sig att detta självbestämmande fördelar sig på det
              sättet att män jobbar mer och kvinnor tar större ansvar för det
              oavlönade hemarbetet. Jag menar att det får den konsekvensen att
              kvinnor får sämre pensionsutveckling och sämre möjligheter att
              ekonomiskt stå på egna ben när relationer spricker, vilket inte
              är en realitet för alla men för väldigt många i Sverige.
            </seg>
            <seg n="b5f15441">
              Därför tycker jag fortsatt att det är en viktig grund för vår
              tillväxtstrategi och vår politik att göra det mer lönande och
              mer intressant för kvinnor att gå upp i arbetstid. Det innebär
              rimligen en omfördelning av ansvaret hemma och att män måste hjälpa
              till med mer av matsäckar, läxläsning, bullbak och allt vad det
              nu kan tänkas vara därför att så ser livet ut. Man måste få det
              oavlönade att hänga ihop med det avlönade.
            </seg>
            <seg n="eca11773">
              Jag ska gärna ge människor ett utrymme att fatta egna beslut,
              men det är fortsatt så att det är alldeles för könsuppdelat för
              att vi inte ska reagera och skapa tydligare morötter för att öka
              den kvinnliga förvärvsfrekvensen.
            </seg>
            <seg n="e3fe9433">
              IT och demokratisträvanden
            </seg>
          </u>
          <note type="speaker" n="b33cb91b">
            Anf. 59 ELIZA ROSZKOWSKA ÖBERG (M):
          </note>
          <u who="eliza_roszkowska_oberg_158a7b" xml:id="i-fe06798d33cd0ffc-0" n="38d175cc">
            <seg n="09b72eab">
              Herr talman! Nätets frihet bereder vägen för människors frihet,
              sade Carl Bildt i går när han presenterade den utrikespolitiska
              deklarationen.
            </seg>
            <seg n="e18b6d6c">
              Under några veckor kunde vi följa kampen för frihet och demokrati
              i Egypten via tv- och datorskärmar. Sociala medier som Facebook,
              Twitter och Youtube gjorde det möjligt för oss, för medier och
              för folket i Egypten att följa händelserna, och de har även spelat
              en viktig roll i planeringen av demonstrationer. I ett försök
              att förhindra detta spärrades stora delar av Egyptens Internet.
            </seg>
            <seg n="ef7a0ac1">
              Tillgången till information och möjligheten att kommunicera elektroniskt
              har fått en större roll för demokratin nu när kampen mot förtryck
              har flyttat ut på nätet.
            </seg>
            <seg n="937a7337">
              Vad kan Sverige göra för att IT kan användas i strävan efter
              att stärka frihet och demokrati i utvecklingsländerna? Vilka åtgärder
              avser statsministern att vidta för att främja yttrandefrihet och
              ett öppet och fritt Internet?
            </seg>
          </u>
          <note type="speaker" n="b3f33cb6">
            Anf. 60 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-25" n="941b6601">
            <seg n="ee050e2c">
              Herr talman! Låt oss konstatera att vi ser en öppning i egentligen
              hela arabvärlden och i många länder med diktatur och förtryck
              som kommer via sociala medier och via Internets påverkan. Vi ser
              också att diktaturer inte bara vill ha ordning på vad tidningar
              skriver utan också väldigt ofta använder tekniken att försöka
              stänga ned och styra Internetanvändningen. Därför är detta en
              mycket viktig faktor för att öppna vår värld och inte minst för
              att en ung generation ska kunna framföra sina rättmätiga krav
              på förändring.
            </seg>
            <seg n="7dfd1f50">
              Som nämndes togs det upp i utrikesdeklarationen. Jag såg också
              att Gunilla Carlsson har presenterat att vi genom våra utvecklingsinsatser
              också jobbar särskilt inriktat mot att ge resurser för att möjliggöra
              användning av Internet som en del i demokratibygget. Det är modernt,
              riktigt och rätt och ett sätt att möta det som Eliza Roszkowska
              Öberg frågar efter. Det är hoppingivande att ett fritt Internet
              och sociala medier ger den här möjligheten att bända upp diktaturer
              världen över.
            </seg>
            <seg n="3589d644">
              Hyresrätten i Helsingfors
            </seg>
          </u>
          <note type="speaker" n="fcc3c6db">
            Anf. 61 ÅSA ROMSON (MP):
          </note>
          <u who="asa_romson_0ca12e" xml:id="i-26879720db14d947-0" n="31104bc4">
            <seg n="f87104f5">
              Herr talman! Det är många som bor eller har bott i hyresrätt
              i Helsingfors. De har följt statsministerns uttalanden om hyresrätten
              i innerstaden med ganska stort intresse.
            </seg>
            <seg n="cdc9beab">
              Moderaterna i Helsingfors är det parti som har sålt ut flest
              hyresrätter i Helsingforss innerstad. Tidigare förbjöd man också
              de kommunala allmännyttiga bolagen att bygga hyresrätter under
              en tid. Det förbudet försvann som tur var när lågkonjunkturen
              kom med en ökad efterfrågan på hyresrätter eftersom allt fler
              människor hade svårt att efterfråga bostadsrätter.
            </seg>
            <seg n="ad4ed28e">
              Hyresrätten har en väldigt viktig roll, särskilt i Helsingforss
              innerstad. Miljöpartiet arbetar mycket för att vi ska kunna planera
              för att bygga både bostadsrätter och hyresrätter i Helsingfors.
            </seg>
            <seg n="2b94b21b">
              Jag undrar på vilket sätt statsministern menar att de problem
              som han identifierat och också uttalat sig om i intervjuerna om
              hyresrätter i innerstaden ska lösas. Är det genom att sälja hyresrätterna
              och helt enkelt göra innerstaden till ett getto med bostadsrätter?
            </seg>
          </u>
          <note type="speaker" n="485d30e4">
            Anf. 62 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-26" n="941b6601">
            <seg n="98f86d4d">
              Herr talman! Jag tycker inte att en hög koncentration av bostadsrätter
              automatiskt kan beskrivas som ett getto. Det har funnits en efterfrågan
              bland folk att i större utsträckning kunna äga sin bostad genom
              den tidigare ombildningspolitiken. Den har byggt på ett aktivt
              initiativ från personer som tidigare bott i hyresrätt; de har
              velat se den omvandlingen.
            </seg>
            <seg n="1a1f720b">
              Vad jag förstår är den ombildningspolitiken sedan en tid stoppad
              just för att säkerställa att det ska kunna finnas hyresrätter
              och även kunna ske en nyproduktion, detta inom ramen för den trepartsöverenskommelse
              som också syns i den lagstiftning som trätt i kraft från årsskiftet.
            </seg>
            <seg n="1ff0a89f">
              Jag har ett par mycket viktiga motfrågor till Miljöpartiet. Kan
              Miljöpartiet lova att vara ett aktivt stöd i stadshus och andra
              fullmäktigeförsamlingar genom att stödja nyproduktion av bostäder?
              Lovar ni att rösta ja och redovisa att ni faktiskt stöder viljan
              till nyproduktion? I så fall har det skett något viktigt i svensk
              politik.
            </seg>
          </u>
          <note type="speaker" n="4a897a9c">
            Anf. 63 ÅSA ROMSON (MP):
          </note>
          <u who="asa_romson_0ca12e" xml:id="i-26879720db14d947-1" n="31104bc4">
            <seg n="5ffbc51c">
              Herr talman! Jag har suttit i Helsingforss stadshus i många år
              och följt många bostadsplaner. Även om det inte är känt för den
              här församlingen är alla partier överens om 8090 procent av bostadsplanerna
              i Helsingfors. De största byggena av hyresrätter sker just nu
              i bland annat nordvästra Kungsholmen, Liljeholmskajen och Hammarby
              Sjöstad. Om dessa områden är alla partier överens. Miljöpartiet
              har varit en aktiv part i att eftersträva att vi ska få dessa
              bra bostadsområden på plats.
            </seg>
            <seg n="791e175f">
              Det finns ett antal projekt som man har olika åsikter om; Moderaterna
              och Alliansen drar fram projekt i parkområden och värdefulla friluftsområden
              och privatiserar därmed en allmännyttig park eller en naturmiljö.
            </seg>
            <seg n="8c339186">
              Miljöpartiet är alltså med och jobbar för hyresrätter och för
              ett ökat bostadsbyggande i Helsingfors. Oftast har vi ett gott
              samarbete även med Moderaterna.
            </seg>
          </u>
          <note type="speaker" n="104e7cc9">
            Anf. 64 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-27" n="941b6601">
            <seg n="639f9b51">
              Herr talman! Jag tror att det är en korrekt beskrivning. Antingen
              är alla överens eller också är Miljöpartiet inte med. Det är ungefär
              så det ser ut.
            </seg>
            <seg n="5e741116">
              Om man ska bygga bostäder måste man säga ja när planärendena
              kommer upp. Problemet i framför allt Helsingforss innerstad och
              i andra tätbebyggda områden är att det enda som ofta finns kvar
              är att antingen gå upp i höjd eller att förtäta, vilket många
              gånger utmanar befintliga grönområden. Det kanske är bra att vi
              då och då erkänner att det ser ut så. Ibland låter det som att
              den enda idé politikerna har är att bygga nytt, men det är inte
              sanningen. Det är inte så det låter i fullmäktigeförsamlingarna
              runt om i Sverige.
            </seg>
            <seg n="e36bfbb3">
              Sedan är det viktigt, när det ändå byggs och nu ser vi ett ökat
              byggande, att det görs med respekt för det behov som finns av
              olika upplåtelseformer, inte minst hyresrätt. Den är oerhört central
              för att få en fungerande, rörlig arbetsmarknad och inträde. Det
              gäller särskilt för unga människor. Det jag dryftade mig till
              att påpeka var att den naturligtvis då också måste fungera som
              just en hyresrätt, annars får man inte en ingång. I annat fall
              är det bara i teorin som det finns något som heter hyresrätt.
              Den måste också finnas i praktiken.
            </seg>
            <seg n="60b71d7c">
              Livsmedelsproduktionen i Sverige
            </seg>
          </u>
          <note type="speaker" n="f253cd9c">
            Anf. 65 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-c4c658bdd31f2af9-1" n="a22f2799">
            <seg n="e92a7c41">
              Herr talman! Sveriges livsmedelsproduktion minskar kraftigt.
              Importen står snart för över hälften av den svenska konsumtionen.
              Grisproduktionen, i topp i världen, flyttar till andra länder.
              Oppositionen vill lösa detta genom att höja skatter och återinföra
              den världsunika handelsgödselskatten, trots att priset på handelsgödsel
              fördubblats under det senaste decenniet.
            </seg>
            <seg n="7184879b">
              Vid den offentliga upphandlingen av mat väljer kommuner, landsting
              och myndigheter att i stor utsträckning köpa in livsmedel från
              leverantörer vilka fött upp djuren med en betydligt sämre djuromsorg
              än den standard som vi normalt talar om i Sverige. Sverige har
              glädjande nog i Europeiska unionen stött förslag om ursprungsmärkning
              av kött.
            </seg>
            <seg n="43ce09b0">
              Hur ser statsministern på den minskade livsmedelsproduktionen
              i Sverige och hur viktigt är det att offentlig upphandling av
              mat sker med höga djurskyddskrav?
            </seg>
          </u>
          <note type="speaker" n="527c8057">
            Anf. 66 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-28" n="941b6601">
            <seg n="6e8709b5">
              Herr talman! Det kortsiktiga problemet vi nu ser är att stora
              marknader har stängt importen från Europa, också från Sverige.
              Kortsiktigt leder det till att vi just nu har en oerhörd överproduktion
              i Europa. Det i sin tur leder bland annat till sänkta priser och
              ett tryck på grisbönder i Sverige. Det sker i en omfattning som
              innebär att många ger upp eftersom det är svårt att ekonomiskt
              klara konkurrensläget. Förhoppningsvis ska vi komma bort från
              det och få mer öppna gränser vad gäller detta.
            </seg>
            <seg n="bbbbfb83">
              Jag tycker absolut att kvalitetskraven är helt centrala. Jag
              har vid många tillfällen erkänt att jag är en stor älskare av
              falukorv. Till slut är det du själv som står där i livsmedelsbutiken
              och gör ditt val. Det framgår ganska tydligt när det flaggas svenskt
              eller att det kommer från något annat håll. Om vi vill ha lite
              högre krav ska vi samtidigt vara klara över att det kan få konsekvenser
              på prislappen. Genom vårt aktiva konsumentval kan vi styra detta.
              Jag är beredd att ta min del av ansvaret.
            </seg>
            <seg n="6e99ddd0">
              Lönsamheten i sjuksköterskors vidareutbildning
            </seg>
          </u>
          <note type="speaker" n="a965490a">
            Anf. 67 MAGDALENA ANDERSSON (M):
          </note>
          <u who="magdalena_andersson_6043ac" xml:id="i-0e4120df8f9cf246-0" n="a658e970">
            <seg n="9141bd16">
              Herr talman! Vårdförbundet presenterade för ett tag sedan en
              rapport som visar att en grundutbildad sjuksköterska som valde
              att vidareutbilda sig nästan lika gärna kunde glömma det. En vidareutbildning
              på ett år innebär att den sjuksköterskan har 26 år att ta igen
              vad gäller inkomstbortfallet.
            </seg>
            <seg n="573d9dba">
              Om man har uppfattningen att vi driver arbetslinjen, att utbildning
              ska löna sig och att vi dessutom ska satsa på yrken som är viktiga
              i välfärden är detta bekymmersamt. Nu är det inte en statlig angelägenhet,
              för regering och riksdag, men jag vill ändå gärna höra statsministern
              syn på om utbildning ska löna sig även för specialistutbildade
              sjuksköterskor.
            </seg>
          </u>
          <note type="speaker" n="d6da663c">
            Anf. 68 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-29" n="941b6601">
            <seg n="be349e53">
              Herr talman! Jag läste i senaste numret av Vårdförbundets tidning
              en intervju med en IVA-sjuksköterska som beskriver hur hon skaffat
              sig en fördjupad specialistutbildning på tre år och har nära nog
              samma löneläge som en sjuksköterska som inte har den typen av
              fördjupning. Det nämndes en lön på 27 000 i månaden trots en mycket
              lång utbildning.
            </seg>
            <seg n="eacf1428">
              Till alla som säger att utbildning ska löna sig och talar om
              värnskatter och sådant vill jag säga att det är en annan värld.
              Det här är inkomstnivåer där vi inte ens betalar statlig inkomstskatt,
              och vi talar om breda grupper av långtidsutbildade kvinnor. Vi
              kunde också ha nämnt lärare.
            </seg>
            <seg n="bf4f4aa1">
              Fackliga företrädare måste ställa sig frågan: Vad prioritera?
              I detta land där det nästan alltid bara ropas på låglönesatsning
              blir det till slut så hoppressat att det ger väldigt lite tillbaka,
              till exempel om man som sjuksköterska vill specialistutbilda sig.
            </seg>
            <seg n="97a9c5ad">
              Jag försvarar den inriktning som alliansregeringen har valt,
              att jobbskatteavdrag ska riktas till breda grupper, som även består
              av välutbildade kvinnor, så att de kan känna en kraftig förbättring
              i den egna ekonomin. Med de jobbskatteavdrag som regeringen hittills
              har genomfört, och vi vill genomföra fler, handlar det för dessa
              specialistutbildade sjuksköterskor om 1 6001 700 kronor mer i
              månaden.
            </seg>
            <seg n="4e5c0f49">
              Det är ett sätt att visa värdet av utbildning, värdet av det
              arbete de utför, och sedan måste resten komma från deras fackliga
              företrädare.
            </seg>
            <seg n="96529143">
              Etablering i glesbygden
            </seg>
          </u>
          <note type="speaker" n="909455c2">
            Anf. 69 ANN-BRITT ÅSEBOL (M):
          </note>
          <u who="ann-britt_asebol_43728b" xml:id="i-57e9cfc3194b7860-0" n="485baf84">
            <seg n="5fb35a0e">
              Herr talman! Vi talar i Sveriges riksdag mycket om att bo i Helsingfors.
              Jag representerar en helt annan landsdel, Dalarna, och vill naturligtvis
              att vi ska ha en levande landsbygd. Många ska ha möjlighet att
              etablera sig i områden som Sälenfjällen, där vi bland annat har
              en mycket aktiv etablering och utbyggnad av skidindustrin.
            </seg>
            <seg n="f803a9e6">
              Vi vet hur infrastrukturen ser ut när det gäller till och från
              Helsingfors den är alldeles utmärkt men så fort vi kommer utanför
              de gängse transportsträckorna är varken vägar eller järnvägar
              särskilt väl utbyggda, bland annat till mitt hemlän Dalarna.
            </seg>
            <seg n="d61a7c3d">
              Jag skulle vilja fråga statsministern hur han ser på att hela
              Sverige ska leva. Vad gör Sveriges regering för att göra det lättare
              för etableringar i en glesbygd som Dalarna? Hur ser det ut med
              nya etableringar när det till exempel gäller att få utländska
              invånare att flytta till Dalarna?
            </seg>
          </u>
          <note type="speaker" n="d144f2d9">
            Anf. 70 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-43791c03823fee52-3" n="941b6601" next="i-603d06bfa2a4b5f1-3">
            <seg n="fa62e2bf">
              Herr talman! Det var många viktiga frågor på en gång. Ingen har
              nog påstått att alla ska bo i Helsingfors, utan vi tycker att
              man ska ha bra förutsättningar för boende i hela landet.
            </seg>
            <seg n="835da675">
              Låt mig konstatera att vi har sett en tydlig förändring både
              vad gäller mer inhemsk turism och att Sverige som turistland attraherar
              fler turister från andra länder. Inte minst har vi sett det på
              våra skidorter. Jag såg häromdagen att en turistchef meddelade
              att det snart inte fanns några platser kvar för att turista i
              de svenska fjällen. Det ger naturligtvis jobbmöjligheter. Jag
              har också noterat att flera kommuner är aktiva med att runt om
              i Europa locka folk till att flytta till kommuner som har haft
              en avfolkningsproblematik.
            </seg>
            <seg n="39950852">
              Till detta kommer vår mycket stora satsning på infrastrukturen
              nära 500 miljarder från nu och fram till 2021. Den syftar till
              att skapa en bättre fungerande infrastruktur i landet.
            </seg>
            <seg n="07d681d0">
              Vår arbetslinje, vårt sätt att skapa förutsättningar för jobb
              och växande företag samt entreprenörskap gäller naturligtvis hela
              Sverige. Det tycker jag att vi har visat i det vi har genomfört.
            </seg>
            <seg n="b5d22897">
              Regeringens internationella klimatarbete
            </seg>
          </u>
          <note n="6c146c02">
            Anf. 71 ANITA BRODÉN (FP):
          </note>
          <u who="fredrik_reinfeldt_minister_2006" xml:id="i-603d06bfa2a4b5f1-3" n="941b6601" prev="i-43791c03823fee52-3">
            <seg n="e9ee53fc">
              Herr talman! Miljö- och klimatfrågan är vår överlevnadsfråga.
              Alldeles nyss avslutades den stora globala miljö- eller klimatkonferensen
              i Cancún med vissa framsteg, vilket var oerhört glädjande. På
              vilka sätt är statsministern beredd att driva på för att nästa
              globala klimatmöte, som blir i Sydafrika, ska bli det riktigt
              stora genombrottet för klimatfrågorna då världens länder skriver
              under ett klimatavtal? På vilka sätt är statsministern beredd
              att driva på för att också vårt ordförandeskap i Arktiska rådet
              ska bli en framgångssaga?
            </seg>
          </u>
          <note type="speaker" n="6c09006a">
            Anf. 72 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-30" n="941b6601">
            <seg n="77fb5d78">
              Herr talman! Cancúnmötet var en framgång ity att Köpenhamnsöverenskommelsen,
              den särskilda Copenhagen accord som det kallas, togs in och blev
              en del av FN-processen. Det är betydelsefullt, för det är ett
              fortsatt försök från världen att nå en global överenskommelse
              som innehåller alla länder.
            </seg>
            <seg n="9f5b8a2d">
              Det som fortfarande brister är att det är otillräckliga åtaganden
              från de största ekonomierna och från de mest snabbväxande ekonomierna
              för att trovärdiggöra det särskilda tvågradersmål som har varit
              utgångspunkten. Där är inte EU syndaren, och framför allt inte
              Sverige, utan det är i realiteten länder som fortsatt tror att
              man kan ha tillväxt utan hållbarhetstänkande kopplat till sig.
              Sverige ska vara en drivande röst som är aktiv för att försöka
              få nya framsteg i Sydafrika.
            </seg>
            <seg n="faad5235">
              Jag ska samtidigt ärligt säga att med tanke på den amerikanska
              politiken och en del av det som vi fortsatt hör från Kina är vi
              ännu inte i full förhoppning om att det kommer att vara möjligt.
              Sverige kommer dock mycket tydligt tillsammans med europeiska
              ledare att vara pådrivande i den här processen.
            </seg>
            <seg n="744e905d">
              Arbetsmarknadspolitiken
            </seg>
          </u>
          <note type="speaker" n="927bc6dc">
            Anf. 73 EVA-LENA JANSSON (S):
          </note>
          <u who="eva-lena_jansson_29fd87" xml:id="i-df5dd57aa8669108-0" n="2643f43f">
            <seg n="4fcc6ff5">
              Herr talman! Förra veckan besökte jag ett fas 3-företag som hade
              ganska många fas 3:are, det vill säga personer som hade varit
              långtidsarbetslösa. Många av personerna hade, som de själva beskrev,
              en ganska meningslös tillvaro. De nekades att utbilda sig, eftersom
              lagen ser ut som den gör.
            </seg>
            <seg n="282e4f55">
              Vi har tidigare hört hur statsministern påtalat vikten av att
              utbilda sig. Men nu när vi ser hur långtidsarbetslösa nekas att
              utbilda sig, oavsett om man gör det på tiden man är hos fas 3-företaget
              eller på sin fritid, blir frågan: Vad är vitsen med dagens arbetsmarknadspolitik?
              Är det att ha människor inlåsta i en fas 3-verksamhet som inte
              leder någonstans och därmed dölja dem i den öppna arbetslösheten?
              Syftet kan i alla fall inte vara att de ska förkovra sig och därmed
              också komma närmare arbetsmarknaden. Varför försvarar statsministern
              denna meningslösa arbetsmarknadspolitik?
            </seg>
          </u>
          <note type="speaker" n="2f4fe2e1">
            Anf. 74 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-9f575fbb7a3048d1-31" n="941b6601">
            <seg n="ba674469">
              Herr talman! Som själva begreppet antydde finns det flera faser.
              Idén är att man, beroende på hur länge man varit arbetslös, ska
              möta olika typer av insatser som är individuellt anpassade. Ibland
              handlar det om att vara mycket sökaktiv. Ibland handlar det om
              olika former av kompletterande utbildningsinsatser. I faser där
              man har varit mycket långvarigt utanför arbetsmarknaden kan det
              handla om att bara komma i aktivering, att komma i kontakt med
              arbetslivet och på det sättet öka möjligheterna att bli anställningsbar.
            </seg>
            <seg n="beeae17c">
              Det är det som denna politik återspeglar. Det är lite oklart
              för mig vad alternativet skulle vara om man inte bejakar utgångspunkten
              att arbetsmarknadspolitiken måste vara individualiserad och anpassad
              till hur långvarig arbetslösheten har varit. Vi har noterat att
              det finns exempel där man genom detta faktiskt kommer ut i arbete,
              även om just den grupp som har varit allra längst arbetslös också
              är den som är svårast att finna utrymme för på arbetsmarknaden.
            </seg>
          </u>
          <note n="a04940e4">
            Utökade avdragsmöjligheter
          </note>
          <note type="speaker" n="bb7c0e7c">
            Anf. 75 METIN ATASEVEN (M):
          </note>
          <u who="metin_ataseven_1a8cce" xml:id="i-9b3ed49c865222b7-0" n="bf634035">
            <seg n="7bf4023c">
              Herr talman! RUT- och ROT-avdragen har skapat många nya jobb
              och stimulerat arbetsmarknaden. De har gjort svarta jobb till
              vita. Har vi några nya områden som vi kan stimulera? Skulle statsministern
              kunna tänka sig att man kan ge något slags avdrag till exempel
              till lokala bilverkstäder?
            </seg>
          </u>
          <note type="speaker" n="0e6ed68a">
            Anf. 76 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-43791c03823fee52-4" n="941b6601" next="i-603d06bfa2a4b5f1-4">
            <seg n="9ff96c59">
              Herr talman! Vi delar i mycket den beskrivningen. RUT och ROT
              har gjort delvis svarta marknader vita. I RUT-avdragets fall har
              det dessutom många gånger öppnat arbetsmarknaden för personer
              som långvarigt har stått utanför arbetsmarknaden. De kommer in
              och får pensionsgrundande inkomster med möjlighet att få ersättning
              vid sjukskrivning och liknande, vilket man är förvägrad om man
              jobbar på en svart arbetsmarknad. Vi tittar också på möjligheterna
              att i vårt valmanifest jobba vidare med bland annat momssänkningar
              inom restaurangbranschen, som är ett sätt att ytterligare försöka
              sänka tröskeln som vi hoppas ska kunna ge fler jobb.
            </seg>
            <seg n="48a6863b">
              Själva avgränsningen för hur avdragsmöjligheten ska se ut är
              någonting man kan diskutera. Men det viktiga för oss har varit
              att drivkraften ska vara att tillsammans med andra jobbskapande
              åtgärder säkerställa att det som har varit svart blir vitt och
              att det som man ibland helt och hållet har gjort själv också kan
              utföras professionellt av andra. Då blir jobben fler, och då blir
              också livsbalansen för många fler bättre.
            </seg>
          </u>
          <note n="0ee97fdf">
            Anf. 77 TALMANNEN:
          </note>
          <u who="fredrik_reinfeldt_minister_2006" xml:id="i-603d06bfa2a4b5f1-4" n="941b6601" prev="i-43791c03823fee52-4">
            <seg n="fa0534f2">
              Därmed var frågestunden med statsministern avslutad för i dag.
              Vi tackar statsministern och deltagande ledamöter.
            </seg>
          </u>
          <note n="07bef9cc">
            9 § Aktuell debatt: Barnfattigdom i Sverige
          </note>
          <note type="speaker" n="9972ccf1">
            Anf. 78 LARS OHLY (V):
          </note>
          <u who="lars_ohly_b0c789" xml:id="i-c53a95ea27680409-2" n="8e57a645">
            <seg n="c3e2ca05">
              Herr talman! Jag skulle vilja inleda dagens debatt med att läsa
              en dikt som är skriven av psykiatern, vänsterpolitikern, tidigare
              ministern, musikern, författaren och poeten Claes Andersson. Den
              heter Mörkrets klarhet .
            </seg>
            <seg n="7afec561">
              Så långt Claes Andersson. Jag hoppas att dagens debatt ska visa
              att vi inte bara talar om fattigdomen, att vi inte bara lyfter
              fram den i ljuset, utan att vi faktiskt också ser det politiska
              ansvaret för att bekämpa fattigdomen bland barn.
            </seg>
          </u>
          <note type="speaker" n="b6760dff">
            Anf. 79 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-8d0d11e6c5bd3391-0" n="e820844b">
            <seg n="450dc30f">
              Herr talman! Jag tackar för möjligheten att delta i denna viktiga
              debatt om barnfattigdom.
            </seg>
            <seg n="5de38a1d">
              Ett barn har enligt barnkonventionen rätt till en trygg uppväxt.
              Då behövs vuxna som kan ge barnet kärlek och omsorg. Då behövs
              en bostad, ett hem. Då behövs också ekonomiska förutsättningar
              för att få mat på bordet och kläder på kroppen.
            </seg>
            <seg n="13359878">
              Vad borde då en debatt om barnfattigdom handla om? Om definitioner
              och statistik? Tyvärr blir det ibland sifferexercis där vi blandar
              relativa och absoluta mått. Statistiken är inte ett självändamål.
            </seg>
            <seg n="cdf09b4e">
              Jag menar att debatten bör handla mer om orsakerna till barnfattigdom,
              eftersom den analysen måste göras för att hitta lösningarna. Debatten
              bör framför allt handla om just lösningarna på problemet. Det
              är min förhoppning att deltagarna här i dag är beredda att leverera
              sina förslag till lösningar. Dem vill jag lyssna på. Till det
              kommer jag också att använda merparten av min talartid.
            </seg>
            <seg n="0b7213a5">
              Men först vill jag ändå säga några ord om statistik. År 2007
              hade vi det lägsta antalet barn som levde i hushåll med ekonomiskt
              bistånd på decennier. Även 2008, under den djupaste ekonomiska
              kris som vi skådat sedan 1930-talet, var antalet hushåll med försörjningsstöd
              bara hälften av vad det var 1996. Det är ett gott resultat efter
              en djup ekonomisk kris. Dess värre har inte alla länder i Europa
              kommit så väl ut.
            </seg>
            <seg n="d016a434">
              Icke desto mindre är det viktigt att fokusera på dem som lever
              i ekonomisk utsatthet. Orsakerna till att barn gör det är flera.
              De flesta av dessa bor i familjer där föräldrarna är arbetslösa.
              Flera av dessa barns föräldrar är också ensamförsörjare. En hel
              del av dessa barn har föräldrar med invandrarbakgrund. I många
              fall finns det sociala problem kopplade till familjesituationen,
              som missbruk eller psykisk sjukdom.
            </seg>
            <seg n="76355024">
              Men vi vet också att hälften av alla lämnar försörjningsstödet
              efter kortare tid än ett år. Vårt allra största fokus måste därför
              läggas på de 2,3 procent av barnen som 2009 hade en långvarigt
              ekonomiskt utsatt situation.
            </seg>
            <seg n="a1e5b42e">
              Herr talman! Låt oss då tala om åtgärderna, om lösningarna. Vi
              är en regering som bekämpar fattigdom. Vi ser allvarligt på långvarig
              ekonomisk utsatthet och gör allt vi kan för att bekämpa den. Vi
              vet också att den enskilt viktigaste faktorn för förändring är
              att få ett arbete. Då behövs goda förutsättningar för ett expansivt
              näringsliv och särskilda stödinsatser för dem som varit länge
              utanför arbetsmarknaden. Jobbcoacher, instegsjobb och nystartsjobb
              är viktiga åtgärder. Jobbskatteavdraget har medfört att fler har
              arbete. Glädjande nog är Sverige ett av två länder i hela EU där
              arbetslösheten nu sjunker allra snabbast.
            </seg>
            <seg n="d238733e">
              Utbildning är en annan nyckelfaktor. Med fullföljd skolgång och
              ett fullständigt betyg får man en biljett in på arbetsmarknaden.
              Det gäller både föräldrar och barn. Alla satsningar på skolan
              som regeringen nu gör borgar för att fler elever kan få en lyckad
              och avslutad skolgång.
            </seg>
            <seg n="98693f8a">
              Upprustningen av psykiatrin som vi har påbörjat är också en del
              av lösningen. Missbruksvårdsutredningen, som snart är avslutad,
              ska bidra med lösningar för en bättre missbrukarvård. Allt detta
              har betydelse.
            </seg>
            <seg n="968d3c53">
              Låt mig avslutningsvis också nämna hur viktig den ekonomiska
              familjepolitiken är. Utan den skulle vart fjärde hushåll med barn
              ha låg ekonomisk standard. Den faktiska siffran är 15 procent
              alltför många.
            </seg>
            <seg n="38d568ca">
              Särskilt viktigt är stödet för ensamstående. Därför har regeringen
              höjt flerbarnstillägget från den 1 juli 2010. Därför planerar
              vi en höjning av bostadsbidraget från 2012. Har man tre barn kommer
              det att ge 600 kronor mer i månaden.
            </seg>
            <seg n="4b7f91c8">
              Herr talman! Till alla barn som längtar efter ett bättre barnliv
              i ekonomiskt avseende vill jag i dag säga: Vi gör allt för att
              dina föräldrar ska kunna få ett jobb. Vi gör allt för att dina
              föräldrar ska kunna få missbrukarvård. Vi gör allt för att du
              ska få en bra utbildning. Vi vill göra allt för att bekämpa fattigdom.
            </seg>
          </u>
          <note n="ab91c6aa">
            I detta anförande instämde Andreas Carlson (KD).
          </note>
          <note type="speaker" n="0d473743">
            Anf. 80 LARS OHLY (V):
          </note>
          <u who="lars_ohly_b0c789" xml:id="i-c53a95ea27680409-3" n="8e57a645">
            <seg n="ce0bfafb">
              Herr talman! Jag tycker att minister Maria Larsson hade ett ganska
              bra anslag: Nu ska vi se till orsakerna, och nu ska vi lyssna
              till förslagen. Men sedan fick vi en minister som i princip ansåg
              att allting som regeringen har gjort har varit bra. Låt mig då
              upplysa ministern om följande.
            </seg>
            <seg n="40f9542a">
              Under de tio åren från 1997 till 2007 minskade barnfattigdomen
              i Sverige. Nu ökar den igen. Det stämmer inte som Maria Larsson
              sade att vi efter den ekonomiska krisen 2008 har en låg andel
              fattiga barn. År 2008 var det första året av den ekonomiska krisen.
              Vi är ganska säkra på att fattigdomen bland barn har ökat både
              2009 och 2010.
            </seg>
            <seg n="ea434f63">
              Hur ser då barnfattigdomen ut? Det är till exempel pojken som
              kommer tillbaka till skolan efter sommarlovet och ska skriva uppsats
              om sitt sommarlov. Då skriver han om hur han har varit i Kolmårdens
              Djurpark och till och med på Legoland i Danmark. Det är bara ett
              problem: Han ljuger. Han har varit hemma hela sommaren, men han
              skäms för att berätta för sina klasskamrater hur det är.
            </seg>
            <seg n="d15db324">
              Det kan också vara som Tove skriver på bloggen Fattigsverige.
              Hon berättar så här om sin uppväxt i ett fattigt hem: Jag gick
              upp och åt frukost själv på morgonen, men jag visste att mamma
              var vaken och lyssnade. Vi hade brödet i frysen, och så tog vi
              upp det och tinade i mikron varje dag. För att brödet skulle räcka
              längre vred jag på reglaget till mikron, så att det plingade och
              mamma trodde att jag hade ätit. Så lämnade jag brödet till henne
              och gick till skolan utan att äta frukost. Så ser fattigdomen
              bland barn ut.
            </seg>
            <seg n="dc05a60f">
              Det kan också vara som med flickan som sjukskrev sig från skolresan
              för att det kostade 100 kronor att följa med, och hennes mamma
              hade inte råd att betala. Hon sade: Det är ingen fara, mamma.
              Jag känner mig lite krasslig i dag. Jag stannar hemma. Så ser
              fattigdomen bland barn ut.
            </seg>
            <seg n="e6a4e08f">
              En vän till mig som är författare, Kristian Lundberg, har beskrivit
              hur det är att vara barn och fattig och hur den skuld och skam
              som grundläggs då följer en hela livet. Man kommer aldrig ur den.
              Det handlar om hur man som barn tar ansvar för sina föräldrar
              och försvarar dem och accepterar att leva med sämre kläder, sämre
              mat, inga restaurangbesök, inga resor och inga biobesök och hur
              man hela tiden känner att man jämförs och kommer sämre ut. Så
              ser fattigdomen bland barn ut.
            </seg>
            <seg n="08504f8d">
              Vad behöver vi då, ministern? Tänk om ministern hade stått här
              och sagt: Nu ska vi göra en handlingsplan för att bekämpa fattigdomen
              bland barn! Tänk om ministern också hade haft några idéer om vad
              en sådan handlingsplan ska innehålla. Tänk om ministern hade funderat
              lite grann före debatten om vad det är som behöver göras.
            </seg>
            <seg n="7fd74b35">
              Fattigdomen bland barn grundläggs nämligen genom fattigdom bland
              vuxna. Det är så fattigdomen bland barn ser ut. Det är föräldrar
              som inte har råd, och de föräldrarna är i väldigt stor utsträckning
              ensamstående, kvinnor och invandrade. När regeringen då sänker
              ersättningsnivåer i sjukförsäkringen, monterar ned arbetslöshetsersättningen
              och ser till att människor hamnar mellan stolarna och inte får
              hjälp från vare sig försäkringskassa eller arbetsförmedling är
              det barnen som drabbas i förlängningen.
            </seg>
            <seg n="769fad4a">
              Det börjar nästan bli komiskt med en regering som säger: Oj,
              blev det så här? Vi ville ju någonting annat!
            </seg>
            <seg n="539574b8">
              Det handlar ju om effekter av er politik. Om man sänker skatten
              mest för de rika och samtidigt bestraffar de sjuka och arbetslösa
              får man också en ökad barnfattigdom. Det borde även Maria Larsson
              inse.
            </seg>
            <seg n="d01b3a33">
              En sådan handlingsplan behöver innefatta massor med åtgärder,
              till exempel
            </seg>
            <seg n="2d62c7c1">
              Jag har fått mejl från föräldrar som berättar att deras barn
              kommer hem från skolan och säger: Jag fick bara ta två fiskpinnar
              i skolan i dag, men det gör inget för jag får äta mig mätt hemma
              sedan. Men det finns barn som kanske äter sitt enda lagade mål
              mat per dag i skolan.
            </seg>
            <seg n="d2c01997">
              Det handlar också om att fortsätta värna den allmänna förskolan
              och tillgången till fritidsgårdar, liksom att satsa på föreningslivet
              för barn och ungdomar. Det handlar också om att förbättra arbetslöshetsförsäkringen.
            </seg>
            <seg n="0519457d">
              Det finns förslag, ministern, om man menar allvar med att göra
              något åt den fattigdom som är en skam för Sverige.
            </seg>
          </u>
          <note type="speaker" n="abc721f1">
            Anf. 81 YLVA JOHANSSON (S):
          </note>
          <u who="ylva_johansson_c5e8e0" xml:id="i-c1e003341077780f-0" n="101de151">
            <seg n="3d6be1a4">
              Herr talman! I vårt land är arbetslösheten just nu rekordhög.
              Trots att vi har en starkt uppåtgående konjunktur och trots att
              det skapas många nya jobb biter sig långtidsarbetslösheten fast.
            </seg>
            <seg n="cde2c878">
              Trots att man kan se tiotusentals nya jobb som skapas ökar antalet
              personer i långtidsarbetslöshet i den så kallade jobb- och utvecklingsgarantin.
              Där finns nu närmare 100 000 personer. För många av dem tickar
              tiden i väg så att de hamnar i fas 3 där de ska arbeta gratis
              hos någon arbetsgivare.
            </seg>
            <seg n="908d02ca">
              Fas 3 ökar med ungefär 50 personer varje arbetsdag. Arbetsförmedlingen
              berättade för oss i arbetsmarknadsutskottet i förmiddags att man
              räknar med att under denna högkonjunktur kommer fas 3 att fortsätta
              att öka dramatiskt fram till 2014, 2015 för att sedan permanentas
              där.
            </seg>
            <seg n="944cc988">
              Det är 112 000 av dem som är arbetslösa som har barn. Det betyder
              att ungefär 200 000 barn lever med en arbetslös förälder. En tredjedel
              av dem lever med en långtidsarbetslös förälder.
            </seg>
            <seg n="34ff797e">
              Vi fick också veta i dag att av dem som är arbetslösa är det
              4 procent som får ett fullgott skydd från a-kassan, det vill säga
              som får ut 80 procent av en heltidslön. Det är 96 procent som
              inte får det. En majoritet av de arbetslösa ska försörja sig på
              223 kronor om dagen. Det är 4 900 kronor i månaden före skatt.
            </seg>
            <seg n="96dd11d8">
              Detta är effekterna av en medveten politik från regeringen. Regeringen
              har medvetet raserat trygghetssystemen, och man underlåter att
              göra någonting åt långtidsarbetslösheten.
            </seg>
            <seg n="e5804243">
              Vi kunde under förmiddagen vid en hearing höra hur arbetsmarknadsministern
              är nöjd med en utveckling som hon tycker går åt rätt håll. Den
              går åt rätt håll när antalet personer i fas 3 förväntas fördubblas
              inom ett par år under stark högkonjunktur när nya jobb skapas.
            </seg>
            <seg n="27143fa4">
              Vi ser också att socialbidragen ökar. Under alla de år som Maria
              Larsson har suttit i regeringen har socialbidragen ökat varje
              år i både högkonjunktur och lågkonjunktur. Det är 40 procent av
              dem som söker socialbidrag som anger att de gör det för att de
              är arbetslösa. Det är huvudskälet till att de måste söka försörjningsstöd.
            </seg>
            <seg n="7c28920b">
              Herr talman! När vi talar om långtidsarbetslösa talar vi om hundratusentals
              personer. Vi talar om statistik, tabeller och diagram. Men det
              handlar om människor precis som vi. Det är män och kvinnor, människor
              med olika åldrar och olika bakgrund precis som vi. Det är inga
              andra människor. De är mammor och pappor precis som vi.
            </seg>
            <seg n="03119677">
              De vill inget hellre än att jobba och försörja sina barn och
              sig själva med eget arbete. De behövs i arbetslivet och i samhället.
              Men regeringens politik förpassar många av dem långt bort från
              den ordinarie arbetsmarknaden i en återvändsgränd som bara leder
              till fattigdom och inte leder till arbete.
            </seg>
            <seg n="2b6ecbac">
              Herr talman! Man skulle kunna tycka synd om Maria Larsson som
              uppenbarligen saknar inflytande över regeringens politik och med
              uppgift att stå med huvudet lite på sned och säga vänliga saker
              i kammaren. Men man skulle också kunna bli väldigt arg.
            </seg>
            <seg n="e4622797">
              Det är din regering, Maria Larsson, som skapar fattigdom och
              ökade klyftor. Det är din regering som nonchalerar långtidsarbetslösheten.
              En rapport från riksdagens utredningstjänst visar just att under
              era år i regeringen har ni med er politik medvetet ökat klyftorna
              i samhället.
            </seg>
            <seg n="4ff3c768">
              Nu står vi i en situation med alarmerande hög fattigdom bland
              barn. Maria Larsson har inget annat att komma med än att sätta
              huvudet på sned och säga tomma ord.
            </seg>
          </u>
          <note type="speaker" n="e527128a">
            Anf. 82 MATS GERDAU (M):
          </note>
          <u who="mats_gerdau_b2d967" xml:id="i-22f1efb27da8dcb4-0" n="d2daad4c">
            <seg n="cadd6f67">
              Herr talman! Vi moderater vill vara den främsta kraften för frihet,
              humanitet och framtidstro i svensk politik. Därför ser vi fattigdom,
              och i synnerhet barnfattigdom, som en av de viktigaste utmaningarna.
              Fattigdom är världens största gissel och motsatsen till allt det
              vi står för. Fattigdom är ofrihet och maktlöshet. Det kan leda
              till oförsonlighet och hat mellan människor och grupper.
            </seg>
            <seg n="2773c4a2">
              Det går förstås inte riktigt att jämföra fattigdom i Helsingfors
              med fattigdom i Kinshasa. Men ekonomisk utsatthet finns också
              i Sverige även om den tar sig lite andra uttryck. Här blir det
              vanmakt och socialt utanförskap, ohälsa och dåliga framtidsutsikter.
            </seg>
            <seg n="82cb72d3">
              Tusentals familjer lever så på marginalen att de inte har råd
              med ens en liten oförutsedd utgift. Många barn kan inte vara med
              i fotbollsklubben eller gå på bio därför att deras föräldrar inte
              har råd. De kan aldrig berätta för sina klasskompisar vad de gjort
              i helgen, för de har aldrig gjort något. När vinterkylan kommer,
              som den gör ute nu, har inte alla råd med varma kläder. Så ska
              det naturligtvis inte vara i välfärdens Sverige.
            </seg>
            <seg n="3d4d7415">
              När detta är sagt vill jag ändå säga att vi moderater ändå är
              optimister. Vi ser att många har det svårt. Men vi gläds åt att
              utvecklingen går åt rätt håll. Världsbanken konstaterar att andelen
              av världens befolkning som lever i fattigdom har halverats sedan
              80-talet.
            </seg>
            <seg n="43c9464d">
              I Sverige minskar också fattigdomen. Enligt Rädda Barnen levde
              430 000 barn i ekonomiskt utsatta familjer 1997. Sedan dess har
              det stadigt blivit färre ända tills finanskrisen slog till med
              våldsam kraft över världen 2008.
            </seg>
            <seg n="5e31b31f">
              Då är Sverige ändå rätt fantastiskt. Mitt i den värsta ekonomiska
              krisen lyckas vi skydda de mest utsatta. Det var färre fattiga
              barn krisåret 2008 än under den brinnande högkonjunkturen 2005
              och 2006. Det var färre fattiga barn 2008 än någonsin när Socialdemokraterna
              styrde och Ylva Johansson var ansvarig socialminister.
            </seg>
            <seg n="2c64c4fd">
              Det innebär inte att vi är nöjda. Fortfarande återstår en hel
              del att göra för att människor ska få mer makt över sina egna
              liv och sin egen framtid. För det är just det som den här debatten
              borde handla om. Fattigdom hindrar människor från att förverkliga
              sina drömmar.
            </seg>
            <seg n="86803de1">
              Vår strategi för att motverka fattigdomen är tvådelad. Den första
              delen handlar om konkreta åtgärder för att de som har det mest
              knapert ska få mer pengar i plånboken. Vi vill göra det genom
              nya jobbskatteavdrag för lågavlönade så att flera klarar sig på
              sin egen lön.
            </seg>
            <seg n="de00ccc8">
              Vi har redan sänkt skatten för ett vårdbiträde med 1 500 kronor
              i månaden. Denna extra månadslön per år gör stor skillnad och
              har bidragit starkt till att många har klarat sig under krisen.
              Nu höjer vi barnbidraget och bostadsbidraget med sammanlagt 900
              kronor i månaden för en fyrabarnsfamilj. Tillsammans är det ganska
              träffsäkra insatser som verkligen kommer att ge mer pengar i portmonnän
              för den ensamma mamman.
            </seg>
            <seg n="4333377a">
              Den andra delen handlar om att bygga bort fattigdomen. Då är
              jobbpolitiken och skolan helt avgörande. Har man inget jobb är
              man mer utsatt. Därför är arbetslinjen så oerhört viktig. Det
              är 136 000 fler som jobbar nu än för ett år sedan enligt Statistiska
              centralbyrån, som kom med det beskedet i dag.
            </seg>
            <seg n="41e8a4dd">
              Jag ser nu att Ylva Johansson går. Hon hade ett helt annat anförande
              alldeles nyss som verkade vara skrivet för ett år sedan.
            </seg>
            <seg n="2826bc05">
              Det ökade antalet människor som jobbar kommer att synas i fattigdomsstatistiken
              framöver. Men framför allt känner alla människor som har fått
              ett jobb skillnaden. Jobben är den verkliga fattigdomsbekämparen.
            </seg>
            <seg n="4d7b6983">
              Vår politik bör leda till att barnfattigdomen pressas ned från,
              tror jag, dagens 140 000 barn som behöver socialbidrag för att
              klara sig till förhoppningsvis under 100 000 inom fem år. Det
              är ambitiöst men realistiskt om vi håller fast vid arbetslinjen
              och inte ersätter den med de rödas bidragslinje. Lika viktigt
              är det naturligtvis att förkorta tiden i ekonomisk utsatthet.
            </seg>
            <seg n="04b63bab">
              Mot oss i Alliansen står en bakåtsträvande och högljudd men ganska
              tomhänt och oenig opposition. Visst instämmer vi i målet om att
              bli av med fattigdomen, men jag tycker nog att ni på vänsterkanten
              oftare bekämpar rikedom än ni bekämpar fattigdom.
            </seg>
            <seg n="e9d82f19">
              Ni har ett förslag om att höja skatten för fyra miljoner inkomsttagare
              i Sverige för handelsanställda, för vårdbiträden och för andra
              som inte tjänar så bra. Det innebär att marginalerna för de här
              människorna blir mindre och mindre. En del kommer att puttas över
              gränsen och tvingas gå till socialen för att klara sig.
            </seg>
            <seg n="a0009cd1">
              Kan inte ni i oppositionen i dag försöka förklara hur höjda skatter
              gör människor rikare?
            </seg>
          </u>
          <note type="speaker" n="ab6fd500">
            Anf. 83 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-bcd89906cbb080f9-0" n="f911801d">
            <seg n="38010fe3">
              Herr talman! Sverige är ett fantastiskt land. För många finns
              här möjligheter att växa upp i trygghet. Vi har en skola och universitet
              som är gratis. Vi har rätt att bilda familj med den vi älskar.
              Här får många förverkliga sina drömmar.
            </seg>
            <seg n="97133051">
              Även om det är kallt på vintern vet vi nog varför vi bor här.
              Här tar vi hand om varandra, samtidigt som vi ger varandra utrymme
              att bli de bästa vi kan vara.
            </seg>
            <seg n="d7594801">
              Det här, herr talman, är resultatet av tidigare generationers
              slit. Våra mor- och farföräldrar föddes i ett helt annat Sverige
              där var och av vem du föddes avgjorde din framtid. Man växte upp
              i armod. Man var beroende av andras välvilja. Man stängdes in
              i ett skrå förutsättningar som man vägrade att ha så man förändrade
              det Sverige som man föddes in i och byggde Sverige till ett av
              världens rikaste länder.
            </seg>
            <seg n="d0bb85bf">
              Herr talman! Det är för att vi älskar detta fantastiska Sverige
              där alla får en chans som vi blir oroliga när vi förstår att sådant
              som man trott att man lämnat bakom sig, byggt bort, bakvägen har
              kommit tillbaka.
            </seg>
            <seg n="93bc87b8">
              220 000 barn i Sverige växer upp i fattigdom en fattigdom som
              självklart inte ser ut som fattigdomen förr men som minner om
              det som varit, som minner om en fattigdom som handlar om att man
              är trångbodd, om att man inte har möjlighet att göra läxan, om
              att man inte har råd med glasögon och om att man utesluts från
              gemenskapen därför att man inte kan delta i fritidsaktiviteter.
              Det handlar om barn som förlorar framtidstron.
            </seg>
            <seg n="15e81349">
              Herr talman! Jag saknar faktiskt finansministern nu i denna kammare
              men inte för att det inte är trevligt att Maria Larsson är här
              det är alltid att trevligt att träffa dig, Maria utan därför att
              det vi diskuterar i grunden handlar om svensk ekonomi, om Sveriges
              ekonomis framtid.
            </seg>
            <seg n="03e0fab3">
              Barnfattigdomen är nämligen inte ett problem bara för de familjer
              som hamnar i den situationen utan för oss alla. Ett litet land
              på en global marknad har inte råd att förlora några talanger.
              Vi behöver varenda en som vi kan uppbringa. I Rädda Barnens rapport
              citeras Cako. Om man redan är fattig, säger han, vill man inte
              låna pengar för att studera. Och om man är fattig ser man kanske
              inte möjligheterna som till exempel en utbildning skulle kunna
              leda till.
            </seg>
            <seg n="e5f42437">
              I den så kallade PISA-mätningen en internationell jämförelse
              med skolresultat i olika länder visar det sig att Sverige har
              blivit sämre på att ge alla barn en chans i skolan. Vi ligger
              till och med lägre än OECD-snittet när det gäller att utjämna
              barns uppväxtvillkor och skillnader i skolresultat.
            </seg>
            <seg n="4c0cae70">
              När nyfattigdomen hindrar människor från att studera hindrar
              den samtidigt Sverige från att utvecklas. Samhällskostnaden, herr
              talman, för ett enda barn som tidigt hamnar vid sidan av är beräknad
              till 1015 miljoner kronor. Barnfattigdomen har en prislapp, inte
              bara i form av den hopplöshet den skapar utan också för oss som
              land. Därför skulle finansministern nu ha behövts här.
            </seg>
            <seg n="9665d7fe">
              Att minska den sociala utslagningen och att ge alla en ärlig
              chans är den stora ekonomiska utmaningen för framtiden. Finansministern
              har verktygen för att komma åt barnfattigdomen. Försämringarna
              i trygghetssystemen och utförsäkringen av sjuka liksom att allt
              färre arbetslösa får del av a-kassan skapar barnfattigdom. Det
              ger oss fler barn med 15-miljonersprislappen.
            </seg>
            <seg n="9eeccfb0">
              All Maria Larssons välvilja, ja, all välvilja i världen räcker
              inte för att ändra det faktum att när sjuka föräldrar utförsäkras
              växer fler barn upp i fattigdom.
            </seg>
            <seg n="b86edf89">
              Försämringarna i systemen har dessutom inneburit att kostnader
              övervältrats på kommunerna. Kostnaderna för försörjningsstödet
              stiger när två av tre arbetslösa ändå inte får a-kassa. Utan tillgång
              till försäkringarna är man hänvisad till fattigdom. Till och med
              glasögon till ens barn kan ses som en onödig uppgift som behöver
              granskas av byråkratin, och en skolresa är utesluten.
            </seg>
            <seg n="ad3a2295">
              När kommunerna då behöver lägga mer pengar på försörjningsstödet
              minskar utrymmet för att anställa lärare och specialpedagoger,
              för att hålla öppet på fritidsgården eller biblioteket öppna och
              för att ge föreningsidrotten möjligheter att göra sitt jobb. Hela
              den infrastruktur som är särskilt viktig för barn som lever med
              knappa resurser bryts ned.
            </seg>
            <seg n="fe811682">
              Herr talman! Ska alla få en ärlig chans att göra det de vill
              med sitt liv måste vi ha ett utbildningssystem som ger människor
              möjligheter, som inte stänger dörrar.
            </seg>
            <seg n="5367aae3">
              Hade finansministern varit här hade han, tror jag, nickat. Han
              har själv läst upp sitt mattebetyg på komvux. Det är någonting
              jag verkligen unnar honom. Det gav Sverige möjlighet att ta del
              av den matematiska talang som Anders Borg är. Men i dag, herr
              talman, har man inte rätt att få lärarstöd för att läsa upp sitt
              betyg på komvux. Man har inte möjlighet att använda sin arbetslivserfarenhet
              när man söker till en högre utbildning. Man behöver extra pengar
              från föräldrarna eftersom studiemedlen inte längre räcker till.
            </seg>
            <seg n="786f0ee7">
              Herr talman! Vi har ett utbildningssystem som stänger dörrar
              snarare än öppnar dörrar.
            </seg>
            <seg n="09c001b1">
              Vi behöver ett utbildningssystem som öppnar dörrar. På andra
              sidan måste det finnas möjligheter till jobb. Egentligen är det
              inte jobb som saknas, utan hur mycket som helst behöver göras.
              Vi måste lägga järnvägsräls och rusta upp miljonprogrammets bostäder
              och skolor. Vi måste modernisera energisystemen. Vi måste ha fler
              lärare i skolan och ha fler fritidsgårdar öppna. Mycket behöver,
              som sagt, göras. Det gäller bara att våga satsa och investera
              snarare än att förvalta och administrera.
            </seg>
            <seg n="105f6d73">
              På så sätt handlar den här debatten om ekonomi och om att tänka
              långsiktigt. Det handlar om att ta till vara varje talang. När
              Sverige en gång lyckades vända fattigdom till framtidstro var
              det möjligt därför att man slutade se de fattiga som ett problem
              och i stället såg dem som en del av lösningen. När också de som
              hade utestängts fick en ärlig chans kunde vi bygga ett rikare
              land.
            </seg>
            <seg n="4d1f37fc">
              Ett land som ger upp i fråga om att vara fantastiskt för alla
              är snart inte fantastiskt för någon.
            </seg>
          </u>
          <note n="f4ddcd06">
            I detta anförande instämde Jan Lindholm (MP).
          </note>
          <note type="speaker" n="c1f8e423">
            Anf. 84 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_873351" xml:id="i-062cadd7f2913aa7-0" n="2ba106a9">
            <seg n="01203993">
              Herr talman! Folkpartisten Bertil Ohlin deklarerade under sin
              tid som politiker att en av de viktigaste politiska uppgifterna
              i framtiden var att just förbättra förhållandena för det glömda
              Sverige. Målet då var att inte bara göra människors ekonomiska
              levnadsförhållanden bättre utan också göra människor delaktiga
              i samhället.
            </seg>
            <seg n="54b472db">
              De orden gäller i högsta grad för oss folkpartister även i dag.
            </seg>
            <seg n="ce8185c3">
              I artikel 2 i barnkonventionen slås det fast att alla barn har
              samma rättigheter och lika värde oavsett föräldrarnas ställning.
              Men vi vet att barnfattigdom begränsar barnets chanser till en
              gynnsam och positiv utveckling på många sätt.
            </seg>
            <seg n="2d81ff38">
              Barn som lever i fattigdom och ekonomisk utsatthet drabbas i
              högre grad av sämre skolgång och sämre hälsa bland annat genom
              fetma och diabetes. De barnen löper också tre gånger större risk
              att bli utsatta för våld. Över huvud taget lever de mer utsatt
              under barn- och ungdomstiden.
            </seg>
            <seg n="5c0b2419">
              Herr talman! I Rädda Barnens rapport kan vi läsa att trenden
              bröts 2008 och att antalet barn i ekonomiskt utsatta miljöer ökade
              igen. Då var Sverige mitt inne i en finanskris. Det har sannolikt
              påverkat resultatet. I dag är Sverige igenom krisen på ett ganska
              bra sätt med en arbetslöshet på en betydligt lägre nivå än vi
              hade kunnat tro. Men kampen för en lägre arbetslöshet fortsätter.
            </seg>
            <seg n="6806370e">
              Den ekonomiska utsattheten hänger delvis ihop med konjunkturen.
              Men det riktigt allvarliga är att över 200 000 barn varje år under
              den senaste tioårsperioden, oavsett om det varit socialdemokratisk
              regering eller alliansregering, har levt under knappa ekonomiska
              omständigheter detta enligt rapporter som kommit från Rädda Barnen.
              Mest drabbade är dessutom barn i familjer med utländsk bakgrund
              och barn som lever med ensamstående föräldrar.
            </seg>
            <seg n="96c314d7">
              Herr talman! Vad har vi gjort och vad kan vi göra för att minska
              barnfattigdomen? Det viktigaste vi kan göra är att på olika sätt
              stödja barnens föräldrar så att de kan få jobb och så att det
              finns ett fungerande trygghetssystem. Alliansregeringen har genomfört
              flera reformer för att underlätta för dem som står långt från
              arbetsmarknaden att komma tillbaka i jobb. Flera exempel har nämnts,
              till exempel instegsjobb, nystartsjobb, jobb- och utvecklingsgaranti,
              etableringslotsar för invandrare. År 2010 gavs dessutom tillfälliga
              statsbidrag till kommunerna på 17 miljarder för att skapa fler
              arbeten. För 2011 ges 5 miljarder. 4 miljarder har satsats på
              arbetsmarknadspolitiska insatser.
            </seg>
            <seg n="3be5c4fa">
              Herr talman! Sveriges integrationspolitik har tidigare varit
              minst sagt misslyckad. Mottagandet under den första tiden i Sverige
              har inte fungerat. Nu genomför vi den största förändringen av
              integrationspolitiken på 25 år. Nyanlända ska redan från dag ett
              få ta del av insatser för att få arbete. Om föräldrar med utländsk
              bakgrund snabbare kommer i jobb betyder det mycket för att minska
              den ekonomiska utsattheten för barnen. Regeringen gör också riktade
              satsningar till barnfamiljer med bostadstilläggen och flerbarnstilläggen.
              Bostadsbidragen kommer att höjas från 2012. Vi vet att drygt 180
              000 barnfamiljer fick bostadsbidrag under 2010. Två tredjedelar
              av dem var ensamstående föräldrar med barn.
            </seg>
            <seg n="5e8be597">
              Herr talman! Vi måste vara beredda att också pröva nya vägar
              för att undvika att barnfamiljer blir långvarigt beroende av ekonomiskt
              bistånd för sin försörjning. Vi i Folkpartiet vill att den som
              har fått försörjningsstöd en längre tid ska få behålla 1 500 kronor
              per månad av en ökad arbetsinkomst under ett halvår, bara för
              att den inte ska påverka försörjningsstödet.
            </seg>
            <seg n="ee82c42f">
              Barn som lever i ekonomisk utsatthet upplever många gånger att
              skolan inte fungerar. Vi vet att många av barnen har sämre skolresultat
              än andra, och de sociala relationerna i skolan är också bräckliga.
              Där har alliansregeringen lagt fram många förslag, bland annat
              positiva förväntningar på barn i skolan, en förskola med hög kvalitet,
              tidig uppföljning av hur det går i skolan. Barn med särskilda
              behov ska stöttas, och det ska finnas en bredare elevhälsa. Allt
              detta gynnar barn som lever i utsatthet.
            </seg>
            <seg n="cb42c378">
              Herr talman! Förutom den ekonomiska utsattheten lever många barn
              även i social utsatthet. Där har alliansregeringen dessutom genomfört
              en stor tillsynsreform för att beakta barnens rättigheter och
              barnperspektivet. Barnombudsmannen har fått en starkare tillsynsroll.
              Vi har även antagit en strategi för att stärka barns rättigheter.
              Där tas frågan om respekten för integritet, rätten att uttrycka
              sina åsikter och delaktighet upp. Insatser mot vräkning av barn
              initierades redan under förra mandatperioden. Satsningar har även
              gjorts inom barn- och ungdomspsykiatrin för att säkra en god tillgänglighet.
            </seg>
            <seg n="8ce5266a">
              Herr talman! Barnfattigdomen måste angripas från många håll,
              från politiker på alla nivåer, från vuxna, från myndigheter, från
              ideella organisationer. Barnens rättigheter och barnens bästa
              får inte bara bli läpparnas bekännelse.
            </seg>
          </u>
          <note type="speaker" n="8e131502">
            Anf. 85 ANDERS W JONSSON (C):
          </note>
          <u who="unknown" xml:id="i-3c5b054fb03e95c6-0" n="956510bd">
            <seg n="061a82e8">
              Herr talman! I min bisyssla som barnläkare träffar jag inte sällan
              dem som den här debatten faktiskt handlar om, nämligen barn som
              lever i familjer med mycket små ekonomiska marginaler. För några
              lördagar sedan träffade jag en treårig kille från Andersberg.
              Han hade hög feber. Diagnosen blev lunginflammation och behandlingen
              penicillin. Hans mamma, som var ensamstående och arbetslös, hade
              inte pengar att hämta ut medicinen. Det fick lösas på annat sätt.
            </seg>
            <seg n="56cefd97">
              Med den erfarenheten har jag lite svårt att se glädjen i att
              konstatera att antalet fattiga barn i dag är kanske 70 000 färre
              än för tio år sedan. Bakom varje pinne i statistiken döljer sig
              ett enskilt barn med en alldeles egen historia.
            </seg>
            <seg n="2a01a814">
              Rädda Barnens rapport om barnfattigdomen talar ett tydligt språk
              och måste tas på allvar. Den visar två tydliga trender. Alltsedan
              90-talet har klyftorna i Sverige ökat, den relativa fattigdomen
              har ökat. När klyftorna ökar kan det ha två olika anledningar.
              Om klyftorna ökar beroende på att fler människor kommer i arbete,
              att lönerna ökar kraftigt, ser jag inte som ett problem. Allt
              fler människor arbetar och tjänar pengar. Det leder till att mer
              skatt betalas som sedan kan användas till viktiga gemensamma ändamål.
              Om däremot klyftorna ökar beroende på att de som har det svårt
              får det sämre är det ett stort problem.
            </seg>
            <seg n="b8439609">
              Under samma period som den relativa fattigdomen har ökat har
              också den absoluta fattigdomen minskat. I Social rapport 2010
              från Socialstyrelsen pekar de flesta kurvor åt rätt håll. Mellan
              1996 och 2007 halverades andelen fattiga med inkomster under socialbidragsnormen.
              Därefter kom den ekonomiska krisen som ledde till en snabbt stigande
              arbetslöshet, vilket ledde till att de sämst ställda fick mindre
              att leva på mätt i kronor och ören. Även om det är så att antalet
              som lever med inkomster under socialbidragsnormen har halverats,
              och uppgången som vi har sett under senare år till stor del kan
              förklaras med den ekonomiska krisen, är det ändå berättigat att
              fråga vad vi ska göra för att minska barnfattigdomen.
            </seg>
            <seg n="3ea7dc80">
              För mig och för Centerpartiet handlar det om insatser på sex
              olika områden.
            </seg>
            <seg n="985726f3">
              För det första måste vi se till att fler människor kommer i arbete.
              Barn som växer upp i fattiga familjer har i stort sett alltid
              en eller två arbetslösa föräldrar. Underlätta för dem som vill
              starta företag. Ge bättre villkor för företag som vill anställa.
              RUT-avdrag, ROT-avdrag, sänkt restaurangmoms, sänkt arbetsgivaravgift,
              förändringar i LAS; de är alla åtgärder som leder till minskad
              barnfattigdom därför att mamma eller pappa får jobb. De leder
              också till ökade skatteintäkter som säkrar förskola, socialförsäkringar,
              försörjningsstöd och annat som är så viktigt för gruppen.
            </seg>
            <seg n="f6172f39">
              För det andra är många av de fattiga barnen barn till invandrare
              som inte har kommit in på arbetsmarknaden. Det är inte okej att
              det ska ta sju år för en familjeförsörjare som har kommit till
              Sverige att få ett jobb. Här måste mer riktade insatser till.
            </seg>
            <seg n="6a504aa9">
              För det tredje krävs förändringar i skolan. Gemensamt för många
              av de fattiga barnfamiljerna är att mamma eller pappa inte har
              en fullgjord gymnasieutbildning. Den nya gymnasieskolan med en
              tydlig yrkesförberedande del och med tydliga lärlingsinslag kommer
              på sikt att minska barnfattigdomen.
            </seg>
            <seg n="d24b332b">
              För det fjärde måste revorna i välfärdstäcket sys igen. Det är
              inte okej att mer än en miljon står utanför a-kassan. I många
              av de fattiga barnfamiljerna finns föräldrar som är arbetslösa.
              De har inte blivit medlemmar i en a-kassa. Kanske ännu vanligare
              är att de inte arbetat tillräckligt länge för att få ersättning.
              Det är dags att vi nu tar steget till en allmän arbetslöshetsförsäkring.
              Den som blir arbetslös ska alltid ha rätt till ersättning från
              en arbetslöshetsförsäkring.
            </seg>
            <seg n="35e77b74">
              För det femte är det en klok politik att höja flerbarnstillägget,
              som vi gör nu, och dessutom höja barndelen i bostadsbidraget.
              Vi måste också, som Maria Brömster sade, se över kommunernas försörjningsstöd,
              socialbidraget, så att inte familjer hamnar i en fattigdomsfälla
              med närmare 100 procent i marginaleffekter.
            </seg>
            <seg n="19457f22">
              För det sjätte anser jag och Centerpartiet att sjukförsäkringsreformen
              snarast måste korrigeras så att inte människor hamnar mellan arbetsförmedling
              och försäkringskassa helt utan ersättning.
            </seg>
            <seg n="10df5fac">
              Herr talman! Sverige har ett mycket gott läge i förhållande till
              de allra flesta andra länder; en mycket stark ekonomi och en förhållandevis
              låg barnfattigdom. Möjligheten borde därför finnas att med hjälp
              av kloka åtgärder beslutade av regeringen och i den här kammaren
              göra så att färre barn ska behöva leva i fattigdom.
            </seg>
          </u>
          <note type="speaker" n="1b9283df">
            Anf. 86 PER RAMHORN (SD):
          </note>
          <u who="per_ramhorn_ce43b3" xml:id="i-9c25c1f1034f1f05-0" n="176039c2">
            <seg n="344d5c71">
              Herr talman! Jag är glad att vi har debatten om barnfattigdom
              i dag. Den är viktig. Det är en fråga som vi måste föra fram varje
              dag.
            </seg>
            <seg n="5e7db84a">
              Mer än 200 000 barn i Sverige lever i familjer med mycket låg
              inkomst eller som har försörjningsstöd. I vårt samhälle innebär
              barnfattigdom, tack och lov, att barn mycket sällan behöver svälta
              eller frysa av ekonomiska skäl. Det handlar snarare om att de
              inte har samma möjligheter som de flesta barn har i Sverige i
              dag. Det är ett problem som vi absolut inte får blunda för utan
              måste ta på största möjliga allvar.
            </seg>
            <seg n="e40d908e">
              Ekonomisk utsatthet är ofta förknippad med känslor av skam och
              rädsla. Familjer med knapp ekonomi försöker i många fall undvika
              situationer där föräldrar eller barn riskerar att bli betraktade
              som fattiga eller avvikande. Det kan innebära att man tackar nej
              till ett födelsedagskalas eftersom det saknas pengar att köpa
              en present för. Men det kan också innebära att dessa barn får
              avstå från avgiftsbelagda fritidsaktiviteter eller till och med
              att åka bort under sommarlovet. Enligt organisationen Majblomman
              fick 23 000 barn avstå från glasögon under 2008 därför att deras
              föräldrar inte hade råd att köpa några åt dem. Trots synfel fick
              de alltså inga nya glasögon.
            </seg>
            <seg n="dc1bc81f">
              Man vet också att det finns ett starkt samband mellan barns ekonomiska
              utsatthet och risk för försämrad hälsa. Barn med knappa ekonomiska
              uppväxtvillkor riskerar i högre grad än andra att utveckla diabetes,
              fetma och hjärt-kärlsjukdomar. Risken att utsättas för våld är
              tre gånger så stor för barn i ett bostadsområde med låg inkomst
              jämfört med genomsnittet.
            </seg>
            <seg n="9518cd44">
              Barnfattigdomen varierar starkt mellan Sveriges kommuner, från
              3 procent i Täby till omkring 30 procent i min hemkommun Malmö.
            </seg>
            <seg n="bc2e44be">
              Det är viktigt att komma ihåg att det finns ett starkt samband
              mellan kommuner som har ett stort antal människor med utländsk
              bakgrund och kommuner som har hög barnfattigdom. Barnfattigdomen
              är mer än fem gånger så hög bland barn med utländsk bakgrund som
              bland barn med svensk bakgrund. Risken för ekonomisk fattigdom
              är störst i familjer som är relativt nyanlända till Sverige, vilket
              i och för sig kanske inte är så konstigt. Men det som är viktigt
              att påpeka är att skillnaden mot familjer med svensk bakgrund
              är tydlig även efter tio år i Sverige.
            </seg>
            <seg n="850cc587">
              Detta är naturligtvis oerhört allvarligt. Hur man än vrider och
              vänder på det här kan man inte blunda för att detta är en del
              av en misslyckad integrationspolitik som har förts i Sverige i
              många år och fortfarande drivs.
            </seg>
            <seg n="6c638ca4">
              Herr talman! Sverige håller på att splittras och glida isär just
              i detta avseende. Man känner det inte minst i min hemkommun Malmö,
              där nästan vart tredje barn lever under ekonomiskt knappa förutsättningar.
              I stadsdelen Rosengård är det 61 procent som lever under dessa
              usla förhållanden. Det är ett bostadsområde med hög arbetslöshet
              där våld och kriminalitet är vanligt, där 40 procent av fyraåringarna
              är trångbodda och lever under svåra förhållanden och där många
              barn och ungdomar ser kriminalitet som den enda utvägen.
            </seg>
            <seg n="8fd24497">
              Det finns naturligtvis inga snabba lösningar på dessa problem
              och utmaningar som vi befinner oss i och står inför. Som jag ser
              det kommer vi att behöva ett helt batteri av åtgärder för att
              komma till rätta med detta, alltifrån riktade åtgärder mot de
              allra sämst ställda barnfamiljerna till en ansvarsfull invandringspolitik
              men också en jobbskapande politik.
            </seg>
            <seg n="d5f05726">
              Det bästa sättet att bekämpa barnfattigdom är en politik som
              ger jobb till föräldrarna och till barnen den dagen de blir stora,
              en politik som får svensk arbetsmarknad att fungera bra oavsett
              konjunkturläge. Vill man hjälpa dem som har det sämst gäller det
              att ge dem bättre möjligheter att söka arbete. Kommer vi inte
              till rätta med det här kommer Sverige att få betala ett högt pris
              för att hundratusentals barn och ungdomar får en dålig start i
              livet.
            </seg>
          </u>
          <note type="speaker" n="dfa82fa7">
            Anf. 87 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-8d0d11e6c5bd3391-1" n="e820844b">
            <seg n="512aa181">
              Herr talman! Stundtals har debatten låtit lite som den gjorde
              i valrörelsen 2006. Det är en hel del myter som sprids, så jag
              tror att det är viktigt att vi tillrättalägger den statistik som
              medvetet eller omedvetet blev lite fel från talarstolen.
            </seg>
            <seg n="e08ec57d">
              Andelen personer som hade socialbidrag 2009 var 5,8 procent.
              Det är samma andel av befolkningen som 2006, alltså samma andel
              som under den socialdemokratiska regeringstiden, med rådande högkonjunktur.
              När Alliansen sedan tog makten minskade socialbidragen.
            </seg>
            <seg n="0dc9c6e0">
              Vi är en regering som bekämpar fattigdom därför att vi gynnar
              att fler kommer i arbete. Mellan 2006 och 2007 minskade antalet
              hushåll som var beroende av försörjningsstöd. Antalet barn i hushåll
              med försörjningsstöd minskade. Ja, det är till och med så om man
              tittar på helheten trots att det skedde en ökning av antalet barn
              mellan 2007 och 2008. Men tittar man på perioden 20062008 är det
              fortsatt så att antalet fattiga barn i familjer med försörjningsstöd
              minskade med 2 500.
            </seg>
            <seg n="599f936d">
              Den mytbildning som Socialdemokraterna gärna kungör, nämligen
              att socialbidragen ökade på ett dramatiskt sätt när Alliansen
              kom till makten, stämmer inte.
            </seg>
            <seg n="fc65d2a8">
              I lågkonjunktur är det naturligt att socialbidragen ökar när
              arbetslösheten ökar. Det har vi sett i varje lågkonjunktur. Men
              jämför den högst måttliga ökning som har skett 2008 med den under
              90-talskrisen! Återigen: Antalet hushåll med försörjningsstöd
              var dubbelt så stort 1996 som det var 2008. Ändå talar vi om den
              djupaste krisen sedan 1930-talet.
            </seg>
            <seg n="bd816853">
              Varför blev det så pass milda effekter? Ja, det beror på att
              regeringen hade lagt i ladorna i slutet på 2006 och framför allt
              under 2007 när det var goda tider. Det gjorde att vi hade reserver
              och kunde ge kommunerna statsbidrag för att de skulle klara att
              vidmakthålla den generella välfärden och jobben ute i kommunsektorn.
              Vi rustade oss för att möta utmaningen.
            </seg>
            <seg n="29b093ef">
              Det vi nu ser är att arbetslösheten sjunker snabbast i vårt land
              jämfört med hela Europa. Det är goda nyheter, och jag beklagar
              att ni inte vill ta in dem. Det har ett klart och tydligt samband
              med barnfattigdomen. När fler kommer i arbete minskar fattigdomen
              och utsattheten.
            </seg>
            <seg n="8409db23">
              Jag var förvånad över att Ylva Johansson inte hade ett enda förslag
              med sig i bagaget. Hon kanske tror att det här handlar om vem
              som är bäst på att leka arga leken, men det gör det inte. Det
              handlar faktiskt om att man måste ha åtgärder med sig som stimulerar
              och möjliggör för fler människor att komma i arbete. Då kan fler
              få en egenförsörjning, då kan bidragsberoendet minska och då kan
              de ekonomiska möjligheterna för den enskilde öka.
            </seg>
            <seg n="2a915fb2">
              Det var under din regering, Ylva Johansson, som 18 procent av
              hushållen hade socialbidrag 1996. Det var under vår regering som
              7 procent hade det 2008.
            </seg>
          </u>
          <note n="720f46d8">
            I detta anförande instämde Roland Utbult (KD) och Mats Gerdau
            (M).
          </note>
          <note type="speaker" n="9e2da7ae">
            Anf. 88 LARS OHLY (V):
          </note>
          <u who="lars_ohly_b0c789" xml:id="i-c53a95ea27680409-4" n="8e57a645">
            <seg n="e7424af1">
              Herr talman! Statsrådet Larsson sade att det börjar likna valrörelsen.
              Det gör det inte alls. Då var vi ganska ensamma om att prata om
              barnfattigdom. Det var ingen av er som pratade om den. Det var
              ingen av er som pratade om de ökande sociala klyftorna. Jag gjorde
              det vid vartenda torgmöte och i varenda debatt. Men för er var
              det inte ett problem värt att lyfta upp i valrörelsen. Nu, när
              Vänsterpartiet begär en särskild debatt, är ni välkomna att vara
              med i den debatten. Men kom inte och påstå att ni pratade särskilt
              mycket om barnfattigdom eller sociala klyftor i valrörelsen!
            </seg>
            <seg n="2390e934">
              Fattigdom är ingen egenskap. Fattigdom är inget karaktärsdrag.
              Inte heller är det en naturkraft eller någon sorts olycksfall
              i arbetet. Fattig blir man när samhället inte längre klarar av
              att fylla människors grundläggande behov. Fattigdom är en konsekvens
              av orättvisorna i samhället. Det är så vi måste se det.
            </seg>
            <seg n="a1045443">
              Då blir man lite fundersam på sättet att använda språket och
              hur debattörer här ivrigt instämmer i beskrivningen av fattigdomen
              som förfärlig och säger att man vill göra någonting åt den, samtidigt
              som man låtsas som om det är mer av samma som behövs.
            </seg>
            <seg n="3f70ec04">
              Mats Gerdau säger att barn inte har råd att idrotta. Nej, och
              här i Helsingfors föreslår det moderata borgarrådet med ansvar
              för idrott att man ska ta bort bidrag till idrottsföreningar,
              så att avgifterna måste höjas. Oj då, det var inte meningen, säger
              ofta ansvariga borgerliga politiker när de ser effekterna av sin
              egen politik.
            </seg>
            <seg n="2553984b">
              Mats Gerdau säger också att vi ska ha mer av jobbskatteavdrag.
              Samtidigt innebär er politik att man mycket medvetet försöker
              sänka löner. Det visar dokument från finansministern, det visar
              all praktik, och det säger också Finanspolitiska rådet.
            </seg>
            <seg n="50f91ec4">
              Dessutom vill ni inte lagstifta om rätten till heltid. Men det
              vore en åtgärd som skulle vara riktad till just dem som förvägras
              rätten till en heltidslön.
            </seg>
            <seg n="09f668dc">
              Jobbpolitiken och arbetslinjen, som ni kallar den, är massarbetslöshet.
              Vi har fortfarande över 7 procents arbetslöshet. Enligt finansplanen
              kommer den kanske att vara neråt 6 procent år 2014. Det är massarbetslöshet.
              Det är klart att det inte kommer att bekämpa barnfattigdomen eller
              fattigdomen bland vuxna på något avgörande sätt.
            </seg>
            <seg n="4dcf719a">
              Anders W Jonsson tror att RUT-avdraget är lösningen. Jag kan
              tala om att er politik i så fall kommer att misslyckas.
            </seg>
            <seg n="05219f6c">
              Vad ni har gjort är att försämra just för dem som redan hade
              minst. Det hänger naturligtvis ihop med att ni har gynnat dem
              som redan hade mest. Ni låtsas som om rikedom inte är något problem,
              men i ett samhälle där de rika inte längre bidrar solidariskt
              för att bekämpa fattigdom och skapa generell välfärd, där ökar
              fattigdomen och där ökar marginaliseringen bland dem som har minst.
              Och när ni sänker ersättningsnivåerna, när ni förhindrar att människor
              är med i a-kassan och när ni försvårar för solidariska lösningar
              blir effekten flera fattiga som har det svårare att leva ett gott
              liv.
            </seg>
            <seg n="0b7804b0">
              Är Ulf Kristersson underrättad om att Centerpartiet nu kommer
              att ansluta sig till oppositionen och kräva att sjukförsäkringsreformen
              rivs upp? Jag hoppas det.
            </seg>
            <seg n="d5109bcf">
              Nej, vad vi behöver är en handlingsplan med jämlikhet som målsättning,
              en handlingsplan med tydliga mål baserad på barnkonventionen och
              med ett tydligt barnrättsfokus. Vi ska inte ha ett välgörenhetssamhälle.
              Vi ska ha ett solidariskt, gemensamt finansierat välfärdssystem
              som utrotar fattigdomen. Jag har beskrivit hur det kan gå till.
            </seg>
          </u>
          <note type="speaker" n="a33b952c">
            Anf. 89 YLVA JOHANSSON (S):
          </note>
          <u who="ylva_johansson_c5e8e0" xml:id="i-c1e003341077780f-1" n="101de151">
            <seg n="93a0da10">
              Herr talman! Jag är förälder med försörjningsansvar för flera
              barn. Jag delar den situationen med många av oss som deltar i
              debatten här i kammaren i dag.
            </seg>
            <seg n="fb9463c0">
              Hur gör vi föräldrar när vi råkar ut för problem, när vi drabbas
              av arbetslöshet eller sjukdom och tvingas leva på en lägre inkomst?
              Vi sätter oss tillsammans och säger: Vi ska försöka skydda barnen.
              Vi drar ned, du och jag, men vi ska se till att barnen kan fortsätta
              med sina aktiviteter så ograverat som möjligt.
            </seg>
            <seg n="707050b7">
              Men nu går det inte längre att göra så, eftersom den borgerliga
              regeringen medvetet har raserat arbetslöshetsförsäkringen och
              försämrat sjukförsäkringen, så att allt fler familjer inte har
              någon möjlighet att skydda barnen när man drabbas av svårigheter.
            </seg>
            <seg n="0012f604">
              Då blir det så igen att man hamnar i en situation som vi trodde
              att vi hade lämnat bakom oss, där barn tvingas säga till fotbollslaget:
              Jag ska sluta med fotbollen det är förresten inget kul med fotboll
              längre. Men det är för att man faktiskt inte har råd. Det kan
              vara två barn i klassen som säger: Jag ska inte åka med på skolresan
              jag tycker inte att det verkar något roligt att åka till Gotland.
              Men sanningen är att man inte har råd.
            </seg>
            <seg n="7f91db7a">
              I måndags lyssnade jag på en kvinna i Borås som är knappt 40
              år och alltså har halva arbetslivet kvar. Hon har tre barn att
              försörja. Hon ska leva på 5 200 kronor i månaden. Behöver jag
              säga att hon är arbetslös? Hon tvingas varje månad söka försörjningsstöd
              för att få ihop det.
            </seg>
            <seg n="62ab070f">
              Vad gör då regeringen för hennes skull? Jo, hon ska jobba gratis
              i fas 3. Utan slut och utan utvecklingsmöjligheter ska hon gå
              i fas 3, som inte leder till arbete.
            </seg>
            <seg n="6baa4b05">
              Jag ska be att få korrigera några uppgifter som har varit i debatten.
              Det är inte så att regeringen bekämpar arbetslösheten. Det är
              inte så att det är flera som kommer i arbete med regeringens politik.
              Sanningen är att vi har rekordhög arbetslöshet. Den arbetslöshet
              som rådde år 2006, när ni tillträdde och som ni då kallade massarbetslöshet
              har ni själva som mål att komma tillbaka till år 2014!
            </seg>
            <seg n="2122fae3">
              Den som blir arbetslös får i dag inte aktiva insatser för att
              komma tillbaka. Jag besökte en arbetsförmedling för två veckor
              sedan. Där berättade handläggarna vad man gör för de personer
              som finns i jobb- och utvecklingsgarantin, det som är regeringens
              program för att, som man säger, bekämpa långtidsarbetslösheten.
              De berättade att det för många grupper var så att de kunde träffa
              personerna en gång per år. En gång per år fick de träffa sin handläggare
              på Arbetsförmedlingen. Är det konstigt om dagarna tickar ut och
              man sedan hamnar i fas 3, där det är förbud mot att delta i någon
              utbildning?
            </seg>
            <seg n="8e3e809a">
              I dag på förmiddagen fick vi i arbetsmarknadsutskottet höra om
              en utvärdering från IFAU, som visar att av dem som deltar i jobb-
              och utvecklingsgarantin, som ska vara en heltidssysselsättning,
              deltar de flesta mellan en och fem timmar per vecka. Det är inte
              aktiva insatser! Det är inte att göra insatser för att människor
              ska komma tillbaka till arbete.
            </seg>
            <seg n="14002e8e">
              Er jobbpolitik har misslyckats. Det syns på att långtidsarbetslösheten
              biter sig fast. Det är därför det är så allvarligt, för den viktigaste
              vägen för att bekämpa barnfattigdom går via full sysselsättning,
              att människor får chans att försörja sig själva genom eget arbete.
              Då krävs en helt ny jobbpolitik!
            </seg>
          </u>
          <note n="3b8ca3b5">
            I detta anförande instämde Monica Green (S).
          </note>
          <note type="speaker" n="4a79c7c9">
            Anf. 90 MATS GERDAU (M):
          </note>
          <u who="mats_gerdau_b2d967" xml:id="i-22f1efb27da8dcb4-1" n="d2daad4c">
            <seg n="7f1fb2cf">
              Herr talman! Jag vill börja med att kommentera lite av det som
              Gustav Fridolin sade. Jag vill gärna ge honom rätt i att skola
              och utbildning är viktig, kanske det viktigaste för att långsiktigt
              motverka fattigdom.
            </seg>
            <seg n="f13a1e1f">
              Däremot vill jag korrigera några av de påståenden som du hade
              om att man inte längre kan läsa upp sina betyg på komvux. Men
              det kan man visst göra. Vi ökar antalet platser på komvux på olika
              sätt. Det står öppet för alla. Vi har ökat antalet platser på
              yrkesvux. Vi gör massor med konkreta saker för att förbättra svensk
              skola, så att folk ska få jobb och inte hamna i ett utanförskap
              och i arbetslöshet.
            </seg>
            <seg n="2db86dfe">
              Ett exempel är den nya gymnasieskolan, som startar i höst. Den
              ska mycket bättre än den nuvarande gymnasieskolan leda till att
              man får ett jobb. Men den reformen är Miljöpartiet tyvärr emot.
            </seg>
            <seg n="bc94cfb1">
              År 2011 är det största reformåret för skolväsendet någonsin.
              Det handlar om massor med saker för att förbättra kvaliteten i
              skolan. Men det är en annan debatt än den här.
            </seg>
            <seg n="66a2e3c9">
              Ylva Johansson är ihärdig i att påstå att vi har en rekordhög
              arbetslöshet och en ökad långtidsarbetslöshet. Det lät faktiskt
              som om det var ett några år gammalt anförande som Ylva Johansson
              hade.
            </seg>
            <seg n="6700e406">
              Jag tittade på ett pressmeddelande från Statistiska centralbyrån
              i dag. Där är rubriken: Nedgång i antalet sysselsatta återhämtad.
              Det var 136 000 fler som jobbade än i januari 2010. Det står i
              meddelandet: De senaste årens nedgång i antalet sysselsatta är
              därmed återhämtad. Det står vidare: Långtidsarbetslösheten minskar.
              Det var en minskning med 44 000 personer jämfört med motsvarande
              månad föregående år.
            </seg>
            <seg n="5a0786da">
              Hur kan Ylva Johansson stå här och påstå något annat? Vet hon
              inte hur det ser ut i verkligheten, eller försöker hon vilseleda
              svenska folket? Jag vet ärligt talat inte vad som egentligen är
              värst.
            </seg>
            <seg n="f8d2c537">
              Det jag saknade från de röda i oppositionen är konkreta åtgärder.
              Det fanns ju ingenting! Jo, det fanns en sak: Överge jobbpolitiken!
              Det är det enda som ni har som förslag.
            </seg>
            <seg n="8625e400">
              Jag tycker också att det är lite märkligt att ingen på vänsterkanten
              kommenterar det faktum att skatterna har väldigt stor betydelse
              för i synnerhet dem som har väldigt lite pengar. Tidigare var
              skatten ofta den största utgiften för en låginkomsttagare skatten
              var störst! Men så är det inte längre.
            </seg>
            <seg n="78a794de">
              Miljonärerna klarade sig alltid, men för dem som hade lite pengar
              var skatten det tuffaste. Det är för dem som vi har sänkt skatten.
              Det har kraftfullt bidragit till att fler klarar sig.
            </seg>
            <seg n="5e6ffa34">
              Nu vill Socialdemokraterna och Vänsterpartiet höja skatten för
              låginkomsttagarna. Kan inte Ylva Johansson, till exempel, i sitt
              sista inlägg försöka förklara för dem hur de ska få det bättre
              och klara sig bättre när de får höjd skatt? Vad är det de ska
              ge avkall på för det är den verkliga frågan om, Gud förbjude,
              ni någonsin kommer till makten igen? Ni kommer att höja skatten
              för i synnerhet låginkomsttagarna.
            </seg>
            <seg n="39ba57ca">
              Det gick bra för Ylva Johanssons regering att sänka skatten för
              miljardärer så att de inte flydde från landet. Det gick bra att
              ta bort arvsskatten. Det gick bra att sänka skatten för utländska
              forskare. Men för fattiga människor i Sverige ville ni aldrig
              någonsin sänka skatten. Det gör vi i Alliansen.
            </seg>
          </u>
          <note type="speaker" n="c24b9635">
            Anf. 91 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-bcd89906cbb080f9-1" n="f911801d">
            <seg n="b2db08ae">
              Herr talman! Den här debatten handlar om barnens och om Sveriges
              framtid. Det är svårt att tänka sig en viktigare debatt eller
              en viktigare fråga. Men statsministern gick precis innan debatten
              började. Finansministern är någon annanstans. Och läktaren gapar
              nästan tom.
            </seg>
            <seg n="fd24f095">
              Jag tror att det beror på att debatten förs så långt ifrån dem
              som vi debatterar. Diskuterar vi industrin är industrin alltid
              på plats. De har organisationer, lobbyister, PR-byråer. Samma
              sak är det på sitt sätt med idrotten, pensionärerna, kulturen,
              småföretagarna, arbetarna, kommunerna och så vidare. Men det finns
              inget fack för fattiga, och det är på ett sätt naturligt.
            </seg>
            <seg n="4d66116f">
              Fattig är ingen identitet. Det är ingenting man är utan tvärtom
              någonting man i det längsta försöker undvika att vara. Men det
              blir ett problem om vi börjar diskutera dem som hamnat i olika
              svårigheter i livet som vore det ett naturfenomen. Det blir ett
              problem om man bara blir talad om och aldrig med .
            </seg>
            <seg n="321ca21c">
              Organisationer som Sveriges Makalösa Föräldrar, Rädda Barnen
              och Majblomman arbetar med att låta människor och barn själva
              berätta hur knappa resurser påverkar dem. I rapporter tillåts
              man utveckla sina erfarenheter och idéer utan att behöva göras
              till offer i mediernas dramaturgi.
            </seg>
            <seg n="4085cc03">
              I den politiska debatten gör vi ofta tvärtom. Ofta förvandlas
              svåra samhällsproblem till individuella tillkortakommanden. Dåliga
              studieresultat analyseras utifrån hur många kepsar som finns i
              klassrummet och inte utifrån hur många elever varje lärare har
              att undervisa. Bristen på jobb blir ett problem för den arbetslösa
              som ska coachas och förändras för att passa in. Sjuka utförsäkras
              i hopp om att de då ska resa på sig och plötsligt bli friska.
              Bostadsbristen får varje individ hitta en lösning på, sade finansmarknadsministern
              häromveckan.
            </seg>
            <seg n="5acb593d">
              När man gör så här, när man helt slutar se sjunkande studieresultat,
              arbetslöshet, bostadsbrist och sjukdom som samhällsproblem, blir
              det svårt för en människa att engagera sig för förändring. Det
              är liksom svårt att tänka sig en demonstration genom stan med
              plakat på vilka det står: Mitt stora misslyckande är
            </seg>
            <seg n="6b09b6dd">
              Misslyckanden håller man ju för sig själv.
            </seg>
            <seg n="aa192018">
              Vi måste sluta skuld- och skambelägga fattigdomen. Vi måste ge
              människor möjlighet att dela med sig av sina erfarenheter. Vi
              måste göra människor till värdiga medborgare, alldeles oavsett
              tjockleken på plånboken. Dagens debatt blir ingenting värd om
              vi inte kan fånga upp idéer från alla som själva berörs.
            </seg>
            <seg n="7bada827">
              Det viktigaste för att bygga ett samhälle som hänger ihop tror
              jag är sjysta trygghetssystem och en utbildningspolitik som ger
              nya chanser, en omställning som ger jobb och framtidstro. Men
              löften om att börja ställa om samhället sedan är till klen tröst
              för den som just nu sitter och vänder på slantarna. Det finns
              så klart saker som kan göras redan nu för att börja bygga ihop
              Sverige.
            </seg>
            <seg n="32046d73">
              Det handlar om att förändra komvux, så att det återigen blir
              en rättighet att läsa upp ett betyg på det sätt som Anders Borg
              gjorde den rätten har tyvärr avskaffats. Det handlar om att ge
              möjlighet till barnomsorg på obekväm arbetstid, och det handlar
              om att avskaffa onödiga avgifter i skolan. Det handlar om att
              ge människor mer makt över sin arbetstid.
            </seg>
            <seg n="8ab73b9f">
              Och för att få in en massa andra kloka förslag öppnar vi i Miljöpartiet
              i dag en brevlåda, framtidstromp.se, för alla som har idéer och
              erfarenheter som kan behövas i arbetet för att komma till rätta
              med barnfattigdomen.
            </seg>
            <seg n="9b7fe320">
              Du som ser debatten och känner att det är dina problem som diskuteras
              eller att du har något klokt att bidra med hör av dig! Dina erfarenheter
              behövs. Om du är beredd att överbevisa dem som tror att den som
              har ont om pengar också har ont om idéer är vi beredda att visa
              att politik kan vara mer än käbbel.
            </seg>
          </u>
          <note type="speaker" n="e53cc5b2">
            Anf. 92 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_873351" xml:id="i-062cadd7f2913aa7-1" n="2ba106a9">
            <seg n="37157a54">
              Herr talman! När man debatterar barnfattigdom läggs naturligtvis
              mycket fokus på den ekonomiska fattigdomen. Jobben, säger vi alla,
              är oerhört viktiga för att skapa trygghet och ge goda uppväxtvillkor
              för våra barn.
            </seg>
            <seg n="6017a9fe">
              Jag kan ändå inte låta bli att reflektera över hur Vänsterpartiet
              ska få ihop det här med vikten av arbete när man för en politik
              som inte främjar vare sig jobb eller företagande. Ytterligare
              en reflexion som jag gör gäller vilket ansvar oppositionen själv
              har för att så många barn lever i ekonomisk utsatthet. Under den
              långa tid som Vänsterpartiet har varit stödparti till den socialdemokratiska
              regeringen har det faktiskt varit en period då barnfattigdomen
              till och med har varit högre än vad den är nu.
            </seg>
            <seg n="3d93bd3f">
              Herr talman! Enligt Rädda Barnens siffror lever nästan vart tredje
              barn med utländsk bakgrund i ekonomisk utsatthet. Tydligare än
              så kan väl misslyckandet för den socialdemokratiska integrationspolitiken
              knappast bli, och det misslyckandet drabbar barnen.
            </seg>
            <seg n="da204d59">
              Människor som sökt en tryggare framtid för sig och sin familj
              i Sverige vill inget hellre än att arbeta och bidra. Men det tar
              för lång tid för den nyanlända att komma i arbete, att klara sin
              egen försörjning. Efter tre år i Sverige har bara 30 procent fått
              ett jobb. Mottagandet under den första tiden fungerar inte. Det
              har inte fungerat. Därför gör vi nu en stor förändring av integrationspolitiken
              under integrationsminister Erik Ullenhags ledning. Fokus är jobb
              och kunskaper i svenska. Ansvaret har förts över från kommunerna
              till Arbetsförmedlingen. Tidigare har frågan till de nyanlända
              varit: Hur kan vi hjälpa? Nu frågar vi i stället: Hur vill du
              bidra?
            </seg>
            <seg n="87d9fc6d">
              Det kommer säkert att ta en viss tid innan reformens effekter
              kan synas i den här statistiken, men för varje enskilt barn vars
              pappa och mamma får jobb är det förstås en himmelsvid skillnad.
            </seg>
            <seg n="19c6e31b">
              Herr talman! Återigen vill jag fokusera på barnen, för ibland
              svävar vi ut i ganska många andra saker. Allting hör ihop. Men
              vi vuxna har ett oerhört stort ansvar för våra barn. Att vara
              förälder är inte lätt. Och lever man under svåra ekonomiska villkor
              påverkas man som familj. Stödet till föräldrar måste finnas och
              förstärkas för att man ska leva upp till åtagandena i barnkonventionen.
              Här har kommunerna och landstingen ett oerhört stort ansvar.
            </seg>
            <seg n="a35effe7">
              Socialtjänsten måste se barnens behov och deras rätt till en
              gynnsam utveckling. Försörjningsstödet ska vara hjälp till självhjälp
              och inte stjälpa. Ska en dator ingå i försörjningsstödet om inte
              skolan lånar ut en men kräver att man ska ha en dator? Vad gör
              man när man inte har råd att köpa glasögon till sitt barn? Hur
              kommer då skolsituationen att se ut? Hur tänker barn- och utbildningsförvaltningen
              när man stänger fritidsgårdarna under sommarlovet?
            </seg>
            <seg n="b414d4f7">
              Ja, barnets rättigheter måste stärkas, och i den barnstrategi
              som riksdagen har antagit kommer man att fokusera väldigt mycket
              på barnens levnadsvillkor och hur svensk lagstiftning kompletterar
              barnkonventionen. Det är väldigt viktigt också för att våra lokala
              politiker i kommuner och landsting ska kunna leva upp till åtagandena
              när det gäller barnens rättigheter och barnens behov, i barnkonventionens
              anda.
            </seg>
          </u>
          <note type="speaker" n="d28da862">
            Anf. 93 ANDERS W JONSSON (C):
          </note>
          <u who="unknown" xml:id="i-3c5b054fb03e95c6-1" n="956510bd">
            <seg n="88943479">
              Herr talman! När man lyssnar på den här debatten i kammaren slås
              man av vilken enighet som finns kring att barnfattigdomen är ett
              stort problem. Så långt är det enighet. Därefter är det oenighet,
              beroende på att det inte finns någon samstämmighet alls kring
              vilka åtgärder man faktiskt kan vidta för att minska barnfattigdomen.
            </seg>
            <seg n="7dfa1a5c">
              Miljöpartiet och Gustav Fridolin har åtminstone föreslagit någonting
              som inte ökar barnfattigdomen. Miljöpartiet vill öppna en brevlåda
              för att få förslag på vad man kan göra. Från Centerpartiets sida
              har jag redovisat sex konkreta åtgärder, vad vi faktiskt kan göra.
            </seg>
            <seg n="9cc589a9">
              Miljöpartiets brevlåda är åtminstone inte skadlig; den ökar inte
              barnfattigdomen. Det kan man inte säga om Lars Ohlys förslag.
              Hans konkreta förslag här är att man ska lagstifta om rätt till
              heltid. Konsekvensen av det förslaget skulle vara en ökad barnfattigdom,
              för vad innebär det för ensamföretagaren som går och funderar
              på att eventuellt anställa ytterligare en person på 25, 30 eller
              50 procent? Det innebär förstås att den anställningen inte kommer
              till.
            </seg>
            <seg n="7632ace8">
              Förslaget ökar alltså barnfattigdomen. Det minskar inte barnfattigdomen.
            </seg>
            <seg n="63ba8a67">
              Lars Ohlys andra poäng var RUT-avdraget. Han sade att RUT-avdraget
              inte innebär att vi löser problemen med barnfattigdomen. Jag och
              Centerpartiet har heller aldrig hävdat att det gör det, men det
              innebär ändå att man löser problemet för en del familjer. Bara
              i Gävleborg har RUT-avdraget inneburit 650 nya jobb. Merparten
              av dem har gått till sådana som tidigare har varit arbetslösa.
              Många av dem är säkert småbarnsföräldrar. Att ta bort RUT-avdraget
              innebär de facto att barnfattigdomen ökar.
            </seg>
            <seg n="84e1cad5">
              När man dessutom ser att en gemensam nämnare för de här familjerna
              är att en av föräldrarna eller båda inte har gått färdigt sin
              gymnasieutbildning, hur kan man då säga nej till den nya gymnasieskolan?
              De här föräldrarna har oftast hoppat av gymnasieskolan för att
              de var skoltrötta och inte passade in i modellen att alla skulle
              bli akademiker.
            </seg>
            <seg n="b143169c">
              Nu kommer man att få möjlighet att välja yrkesförberedande gymnasieskola
              med lärlingsinslag. Den nya gymnasieskolan kommer att minska barnfattigdomen
              på sikt, men till det säger Ylva Johansson och Lars Ohly nej.
            </seg>
            <seg n="0db810fb">
              Arbetslösheten är ett stort problem för många av dessa människor.
              Men problemet är inte, Ylva Johansson, att man har slagit i taket
              i arbetslöshetsförsäkringen. Problemet för de här unga vuxna med
              barn är att man aldrig någonsin har kvalificerat sig för a-kassa,
              att man aldrig någonsin kan få en arbetslöshetsförsäkring. Så
              var det 2006, och så är det fortfarande i dag. Det är det som
              gör att kravet måste vara att vi får en allmän, statlig arbetslöshetsförsäkring.
              Ingen ska behöva falla mellan stolarna.
            </seg>
            <seg n="02716c3e">
              Jag får en känsla av att vänsterpartierna egentligen inte tar
              barnfattigdomen på allvar. Man pekar på att det är klyftorna som
              är problemet, och ser man klyftorna som problemet kan jag också
              förstå att man ständigt kommer fram till att det är höjda skatter
              som löser problemet. Men höjda skatter, inte minst för dem som
              har små inkomster, ökar i själva verket fattigdomen i stället
              för att minska den.
            </seg>
            <seg n="45cedaa8">
              Det viktiga för mig och Centerpartiet är att ha en politik som
              motverkar fattigdom. Inte som vänsterpartierna, att ha en politik
              som motverkar rikedom.
            </seg>
            <seg n="56f71020">
              När det finns hundratusentals barn som lever i familjer med knappa
              omständigheter tycker jag att frågan förtjänar att tas på större
              allvar och med några fler konkreta förslag från oppositionens
              sida på vad vi faktiskt kan göra för att förbättra situationen
              för dessa barn.
            </seg>
          </u>
          <note type="speaker" n="895356ab">
            Anf. 94 PER RAMHORN (SD):
          </note>
          <u who="per_ramhorn_ce43b3" xml:id="i-9c25c1f1034f1f05-1" n="176039c2">
            <seg n="dba6379c">
              Fru talman! Man kan fråga sig om det verkligen ska behöva finnas
              barn som lever under ekonomiskt knappa förutsättningar i Sverige
              i dag ett av världens rikaste länder och ett land som har en väl
              utbyggd välfärd och stabila sociala trygghetssystem. Nej, svarar
              nog de flesta. Det är inte acceptabelt. Tanken på att barn ska
              ha samma förutsättningar i livet är väl förankrad i vårt samhälle,
              och att barn ska ha samma möjligheter att göra självständiga val
              i livet är de flesta överens om.
            </seg>
            <seg n="572dfc53">
              Självklart finns det massor av föräldrar som lever under mycket
              knappa omständigheter och ändå klarar av att ge sina barn en fantastisk
              uppväxt. Vi känner allihop till maskrosbarnen, men statistiken
              talar ändå sitt tydliga språk: Den som växer upp under knappa
              ekonomiska förhållanden löper större risk att få problem i skolan
              och att hamna i kriminalitet senare. De har också större hälsoproblem
              som vuxna och blir oftare arbetslösa och förblir arbetslösa under
              en längre period.
            </seg>
            <seg n="1900f93f">
              På samma sätt är det långt ifrån alla barn som vuxit upp under
              knappa omständigheter som blir kriminella, men sannolikheten för
              ett liv inom lagens ramar ökar naturligtvis inte. Tillsammans
              med andra negativa faktorer kan kriminalitet bli resultatet av
              detta.
            </seg>
            <seg n="f8565122">
              Ur ett barnperspektiv är det allvarligt att andelen barnhushåll
              med låg ekonomisk standard ökar, eftersom det innebär en risk
              för både sociala och ekonomiska problem framöver. Om ingenting
              görs för att vända utvecklingen nu är risken stor att inte bara
              barnfattigdomen totalt kommer att öka utan också att klyftorna
              i samhället kommer att vidgas. Både självförtroendet och framtidstron
              kan minska hos barn som upplever så stora skillnader mellan vad
              de själva har för möjligheter och vad andra barn kan göra.
            </seg>
            <seg n="00a86187">
              Precis som jag sade tidigare krävs en kombination av åtgärder
              för att bekämpa barnfattigdomen jobb som ger föräldrarna möjlighet
              att integreras och utvecklas i arbetslivet, tillräckligt genomtänkt
              inkomststöd och nödvändiga tjänster för att barn och deras familjer
              ska ha det bra.
            </seg>
            <seg n="6c098ed6">
              Fru talman! Det här måste vi lyckas med. Vi har inget val. Det
              är allas våra barn och deras framtid det gäller.
            </seg>
          </u>
          <note type="speaker" n="97be64d2">
            Anf. 95 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-8d0d11e6c5bd3391-2" n="e820844b">
            <seg n="d3344fb9">
              Fru talman! Lars Ohly efterlyser en strategi, en handlingsplan.
              Låt mig säga till Lars Ohly att det redan finns. Det finns en
              mängd handlingsplaner för att motverka barnfattigdom. Vi har dem.
              Den allra viktigaste är vår handlingsplan för arbetslinjen, mot
              arbetslöshet. Denna handlingsplan innehåller jobbskatteavdrag,
              instegsjobb, anställningsstöd, jobbcoacher, RUT-jobb med mera.
              Den är helt central för att minska barnfattigdomen.
            </seg>
            <seg n="f9f9a106">
              Vi har också en annan handlingsplan som handlar om snabbare integration
              där vi nu kommer med individuella etableringsplaner och etableringslotsar.
              Reformen är satt på plats från den 1 december 2010.
            </seg>
            <seg n="df6af249">
              Vi har också en skolstrategi, just för att vi vet att utbildningsfrågorna
              är så centrala för att jobb ska kunna ges, för att inte barn som
              växer upp i ekonomisk utsatthet också som vuxna ska leva kvar
              i ekonomisk utsatthet. Vi har räkna-läsa-skriva-garantin, för
              självklart är det viktigt med tidig upptäckt för att kunna sätta
              in extra resurser.
            </seg>
            <seg n="a4ad6fe5">
              Det här är ett skolreformsår med en ny gymnasieskola, en ny skollag
              för grundskolan, ett nytt betygssystem, nya satsningar på elevhälsan
              och så vidare.
            </seg>
            <seg n="edf98722">
              Vi har också en handlingsplan kring psykiatrin som hade nedrustats
              under så många år, vilket har gjort att många människor har tvingats
              ut i utanförskap. Huvudfokus där är barnen, men hela psykiatrin
              genomgår en upprustning som heter duga.
            </seg>
            <seg n="b7ddb60b">
              Vi har också en strategi, en handlingsplan när det gäller det
              förebyggande arbetet mot drogmissbruk. Det är mycket centralt
              och mycket viktigt.
            </seg>
            <seg n="8eed4bf7">
              Detta är goda nyheter för barnen det är barnnyheter, helt enkelt!
            </seg>
          </u>
          <note type="speaker" n="0cdd0c6b">
            Anf. 96 LARS OHLY (V):
          </note>
          <u who="lars_ohly_b0c789" xml:id="i-c53a95ea27680409-5" n="8e57a645">
            <seg n="927fdf39">
              Fru talman! Debatten har inte gett några strålande besked vare
              sig från regeringen eller från övriga partier om vad som behövs.
              Jag hade kanske inte förväntat mig det, men jag hade nog förväntat
              mig lite mer. I stället får man förslag som handlar om hur vi
              använder våra gemensamma resurser på olika sätt.
            </seg>
            <seg n="a84ee1b7">
              Då finns det förslag från borgerligheten på RUT-avdrag, alltså
              att skattesubventionera tjänster hos rika familjer. Vi säger:
              Nej, satsa i stället på att stärka socialförsäkringarna.
            </seg>
            <seg n="a770a1ed">
              Här finns förslag om att man ska fortsätta med utförsäkringspolitiken
              inom sjukförsäkringen. Vi säger: Nej, det ökar fattigdomen bland
              vuxna, vilket ger fattigdom bland barnen.
            </seg>
            <seg n="8b7f96ee">
              Ni säger att vi ska fortsätta ha en arbetslöshetsförsäkring som
              innebär att människor utförsäkras och hamnar mellan stolarna.
              Man har höga a-kasseavgifter för dem som har de lägsta inkomsterna.
              Vi säger: Nej, det är en dålig idé. Höj underhållsstödet i stället.
              Höj bostadsbidraget. Se till att bekämpa fattigdomen för pengarna
              i stället!
            </seg>
            <seg n="0926b013">
              Ni låtsas att skattesänkningar inte kostar någonting, men det
              finns de som betalar för det.
            </seg>
            <seg n="73451f32">
              Om vi är beredda och vill göra någonting åt barnfattigdomen måste
              vi minska klyftorna i samhället. För att göra det måste vi använda
              de gemensamma resurserna på ett mer rättvist och solidariskt sätt.
            </seg>
            <seg n="cf6d1a2d">
              Det vi ser nu är en politik som går i motsatt riktning. Det är
              en politik som innebär att fattigdomen bland barn ökar. Tyvärr
              är siffrorna för 2008 säkert inte de högsta de senaste åren. Vi
              har ännu inte fått siffrorna för 2009, då den ekonomiska krisen
              slog till hårdare, och för 2010. Fattigdomen bland barn som inte
              har råd med det mest basala kommer att öka med er politik. Det
              är sorgligt att se och vi skulle behöva en handlingsplan för att
              komma till rätta med det. Jag tycker att det är skamligt att ni
              inte gör mer.
            </seg>
          </u>
          <note type="speaker" n="5f0dc9e1">
            Anf. 97 YLVA JOHANSSON (S):
          </note>
          <u who="ylva_johansson_c5e8e0" xml:id="i-c1e003341077780f-2" n="101de151">
            <seg n="216e3c54">
              Fru talman! Det är beklämmande att höra regeringens företrädare
              en efter en gå upp i talarstolen och deklarera hur nöjda de är
              med utvecklingen. Det går bra på arbetsmarknaden.
            </seg>
            <seg n="0782f659">
              Vi har en arbetslöshet på 8 procent enligt de nya siffrorna i
              dag. Det är flera procentenheter högre än när den här regeringen
              tillträdde. Vi har en utveckling där långtidsarbetslösheten biter
              sig fast och inte minskar som andel av arbetslösheten. Vi har
              en utveckling där antalet personer i den så kallade jobb- och
              utvecklingsgarantin fortsätter att öka och beräknas öka under
              hela det här året. Vi har en utveckling där personer som hamnar
              i fas 3 förväntas öka dramatiskt i flera år framåt. Men regeringens
              företrädare är nöjda.
            </seg>
            <seg n="e3a85796">
              Ni frågar efter förslagen från oppositionen. Jag trodde att ni
              kände till dem, ni röstade ju nej till dem. Våra förslag i jobbpolitiken
              kan sammanfattas i tre: utbildning, utbildning och utbildning.
              Det handlar om högre kvalitet i undervisningen i skolan. Det handlar
              om att satsa på omställningsutbildning, arbetsmarknadsutbildning,
              vuxenutbildning, högskoleplatser och yrkesutbildning. Det handlar
              om strategisk spetsutbildning och ett strategiskt forskningssamarbete
              mellan staten och näringslivet för att göra Sverige konkurrenskraftigt.
            </seg>
            <seg n="0ecdd348">
              När det därutöver gäller att minska fattigdomen vill vi ha trygghetssystem
              som gör att en olycka faktiskt kan komma ensam. Den som drabbas
              av arbetslöshet eller sjukdom ska inte också drabbas av fattigdom.
            </seg>
            <seg n="c48011c6">
              Det är märkligt att höra Centerpartiet prata om en arbetslöshetsförsäkring
              för alla. Det är ju ni som har förstört a-kassan. Vi vill ha en
              arbetslöshetsförsäkring där alla kan vara försäkrade för en inkomsttrygghet.
              Ni har ändrat arbetsvillkoren så att det i dag bara är 4 procent
              av dem som är arbetslösa som har en inkomsttrygghet i arbetslöshetsförsäkringen.
              Det är ni som har förstört a-kassan, och det leder till att allt
              fler barn lever i fattigdom.
            </seg>
          </u>
          <note type="speaker" n="ed4e3015">
            Anf. 98 MATS GERDAU (M):
          </note>
          <u who="mats_gerdau_b2d967" xml:id="i-22f1efb27da8dcb4-2" n="d2daad4c">
            <seg n="340ca913">
              Fru talman! Vi har på olika sätt berört orsaken till fattigdom
              här i dag. Det kan vara att man har många barn, en stor försörjningsbörda,
              eller att man är ensamstående och bara har en inkomst att försörja
              en kanske stor familj på. Det kan bero på att man har en utländsk
              bakgrund, att man är ganska nyanländ till Sverige och inte har
              kommit in i det svenska samhället. Det kan bero på missbruk. Det
              kan bero på ohälsa. Men oftast beror det på att man inte har ett
              jobb. Att inte ha ett jobb är den största risken för att hamna
              i fattigdom.
            </seg>
            <seg n="7d6b0953">
              Vad säger då Socialdemokraterna att vi ska göra? Ingenting om
              hur vi ska få fram nya jobb. Jag har faktiskt blivit väldigt besviken
              när jag tre gånger har hört Ylva Johansson i talarstolen. Hon
              har inte med ett enda ord sagt hur vi ska få fram fler jobb. Hon
              förnekar till och med att det nu blir fler som jobbar i Sverige.
              Det är rekordhög arbetslöshet hon förnekar att långtidsarbetslösheten
              nu sjunker.
            </seg>
            <seg n="91011f80">
              Hon vill höja skatten, men hon tar inte chansen att förklara
              hur det leder till att folk blir rikare. Det finns de som bara
              har några få kronor kvar när månaden är slut. Då vill hon ta dem
              också i höjd skatt. Hur leder det till att människor blir rikare?
            </seg>
            <seg n="88a7bf1a">
              Vad gör vi från Moderaternas och Alliansens sida? Vi satsar verkligen
              på en bättre skola för alla, en skola som inte slår ut utan som
              bättre förbereder eleverna för att få ett jobb. Vi höjer barnbidragen.
              Vi höjer bostadsbidragen för flerbarnsfamiljerna. Det är träffsäkra
              åtgärder för dem som har det svårast.
            </seg>
            <seg n="74d05470">
              Vi inför etableringslotsar. Vi förbättrar sfi-undervisningen
              för att de som har utländsk bakgrund lättare ska komma in på arbetsmarknaden.
              Vi satsar rejält på att förbättra psykiatrin, på elevhälsan, på
              rehabilitering och på företagshälsovården för att förebygga ohälsa
              och bota sjukdomar.
            </seg>
            <seg n="5106d7c1">
              Framför allt har vi en jobbpolitik som leder till fler jobb.
              Det ser vi ju nu. Det är 136 000 fler som jobbar än för ett år
              sedan. De vet skillnaden och ser i verkligheten att vi har en
              politik som bryter fattigdom.
            </seg>
          </u>
          <note type="speaker" n="9529f525">
            Anf. 99 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-bcd89906cbb080f9-2" n="f911801d">
            <seg n="7510c5ec">
              Fru talman! Jag växte upp på 90-talet, då det var kris. När man
              var barn då kunde man nästan få för sig att det var vi som hade
              ställt till det på något sätt så att det blev kris. Det var ju
              våra fritidsgårdar som stängdes, våra lärare som fick gå, vi som
              blev fler i klassen.
            </seg>
            <seg n="334a510e">
              Vad värre är, fru talman, när högkonjunkturen kom efter krisen
              reparerade man inte det här. Vi gick in i nästa kris, i finanskrisen,
              med 10 procent färre lärare i grundskolan mätt i lärartäthet,
              med 250 färre fritidsgårdar, med 25 procent färre folkbibliotek.
              Barnfattigdomen bet sig fast och blev till ungdomsfattigdom. Studieresultaten
              försämrades ju när vi fick färre lärare. Var tredje ung vuxen
              är i dag trångbodd, och ungdomsarbetslösheten har permanentats
              på tvåsiffriga tal oavsett konjunktur.
            </seg>
            <seg n="b84a7f02">
              Det här, fru talman, kostar. Ett enda barn som tidigt hamnar
              vid sidan av kostar samhället mellan 10 och 15 miljoner. Det är
              ganska många fritidsgårdar eller lärarlöner.
            </seg>
            <seg n="87d95de4">
              Rädda Barnen varnade under 90-talskrisen i en stridsskrift för
              det skuldberg som växte fram genom barnfattigdomen som då bet
              sig fast. När Rädda Barnen då ville träffa finansministern sade
              han: Men barn hör väl inte ihop med ekonomisk politik.
            </seg>
            <seg n="dd926c8f">
              I dag, fru talman, gör Anders Borg samma misstag. Regeringen
              förvandlar barnfattigdomen till en social fråga, en fråga om att
              tycka synd om dem som har det svårt i stället för att se det som
              en ekonomisk fråga, en fråga om att ge alla en chans, en fråga
              om att Sverige ska ta till vara varje talang.
            </seg>
            <seg n="179b4d63">
              Rädda Barnen har efterlyst en handlingsplan, fru talman. Man
              vill se en handlingsplan mot barnfattigdomen. Vi kommer nu tillsammans
              att försöka samla in olika förslag på vad som kan behövas i en
              sådan handlingsplan och återkomma till de andra partierna i den
              här debatten med de förslagen för att se vilka de faktiskt ställer
              upp på.
            </seg>
            <seg n="31e65001">
              Ett land, fru talman, som slutar tro på att det kan vara fantastiskt
              för alla, är snart inte fantastiskt för någon.
            </seg>
          </u>
          <note type="speaker" n="763226a5">
            Anf. 100 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_873351" xml:id="i-062cadd7f2913aa7-2" n="2ba106a9">
            <seg n="50f1e20e">
              Fru talman! Det har varit en givande debatt, viktig och absolut
              nödvändig. Tyvärr har oppositionen inte kommit med så många nya
              förslag. Det är ju åtgärder som de tidigare har lyft fram och
              som dessutom inte har gett så bra resultat. Man skulle önska mer.
            </seg>
            <seg n="f1748b0a">
              När Ylva Johansson räknade upp allting som vi inte har lyckats
              med, men som de ska försöka sjösätta, måste jag säga att när man
              pratar utbildning har man väl aldrig satsat så mycket på utbildning
              som vi har gjort under förra mandatperioden och kommande år. Vi
              satsar på yrkesutbildning. Vi satsar på yrkeshögskoleutbildning
              och yrkesvux. Vi öppnar för gymnasiesärskolan så att de eleverna
              lättare ska kunna gå vidare och få olika möjligheter att komma
              ut på arbetsmarknaden. Vi har Lärarlyftet. Det går att rabbla
              upp hur mycket som helst.
            </seg>
            <seg n="29f887c5">
              Sedan pratar man om en handlingsplan för att få barnperspektivet.
              Vi har faktiskt en barnkonvention. Folkpartiet vill att barnkonventionen
              ska bli lag. Varför då? kan man undra. Därför att trots att vi
              har en svensk lag som försöker anpassa sig till konventionen vet
              vi att det inte fungerar i praktiken. Under årens lopp har Sverige
              faktiskt fått kritik från FN:s barnrättskommitté på grund av brister
              i efterlevnad av barnkonventionen. Därför känns det oerhört viktigt
              att få lyfta fram den här frågan och den vilja som Folkpartiet
              ändå har.
            </seg>
            <seg n="41fb6085">
              Kritiken handlar till exempel om att det finns stora skillnader
              i Sverige när det gäller hur man stöder barn och familjer som
              lever under fattigdom, hur man stöder barn som lever med missbrukande
              föräldrar, psykiskt sjuka föräldrar eller barn som ser våld i
              sitt hem. Med barnkonventionen som lag skulle barn med största
              säkerhet kunna göra sin talan hörd i högre utsträckning. Dessutom
              skulle kompetensen höjas bland beslutsfattare och man skulle bli
              mer kvalificerad att se barns behov och rättigheter.
            </seg>
            <seg n="a2922fd2">
              För Folkpartiet och Alliansen är det faktiskt så att alla barn
              ska ha rätt att leva, växa och ges möjligheter till egna val.
              Vi vill också att alla barn ska ges chanser i livet. Det är vår
              politik.
            </seg>
          </u>
          <note type="speaker" n="e7f0afc5">
            Anf. 101 ANDERS W JONSSON (C):
          </note>
          <u who="unknown" xml:id="i-3c5b054fb03e95c6-2" n="956510bd">
            <seg n="6b390f81">
              Fru talman! Det har varit en intressant och klargörande debatt
              med ett starkt engagemang för att göra något åt barnfattigdomen
              men en avsaknad av konkreta åtgärder från oppositionens sida.
            </seg>
            <seg n="94ddb321">
              Miljöpartiet vill ha en brevlåda, Vänsterpartiet vill lagstifta
              om heltid och Ylva Johansson säger nej till den nya gymnasieskolan.
              Hon vill hellre ha höjda skatter och andra utbildningssatsningar.
              Det är också slående hur framför allt socialdemokrater och vänsterpartister
              hela tiden återkommer till att problemet är klyftorna mellan fattig
              och rik.
            </seg>
            <seg n="5f2ea7f0">
              Jag tänker ibland att det för Socialdemokraterna och Vänsterpartiet
              nog skulle vara ett stort problem om barnbarnen eller barnbarnsbarnen
              till Kamprad eller Rausing skulle flytta tillbaka till Sverige
              med alla sina miljarder. Det skulle nämligen öka klyftorna mellan
              fattig och rik.
            </seg>
            <seg n="7634aa30">
              För mig och för Centerpartiet skulle det inte vara ett problem.
              Vi skulle välkomna dem hem igen, väl medvetna om att den relativa
              fattigdomen i Sverige därmed ökade. Problemet är nämligen inte
              att vi har rika människor i Sverige. Problemet är inte heller
              att de rika människorna blir rikare. Det stora problemet är att
              de fattiga människorna har blivit fattigare och dessutom fler,
              och det är där åtgärderna måste sättas in.
            </seg>
            <seg n="8222bab6">
              När jag lyssnar på Ylva Johansson och Lars Ohly blir det så uppenbart
              för mig att man inte har förstått problemen som den ensamstående
              mamman i Andersberg har. Hennes stora problem är nämligen inte
              att de äldre barnens klasskompisar kan åka till Thailand över
              jullovet. Hennes problem är att hon inte har pengar i sin plånbok
              för att kunna lösa ut receptet på penicillin till sitt yngsta
              barn med lunginflammation.
            </seg>
            <seg n="e31b5b73">
              Den viktigaste lösningen för henne och för alla ensamstående
              mammor i Sverige är att de kan få ett jobb och att Sveriges ekonomi
              är så stark att vi kan laga de revor i välfärdsnätet vi upptäcker.
            </seg>
          </u>
          <note type="speaker" n="6d5e8711">
            Anf. 102 PER RAMHORN (SD):
          </note>
          <u who="per_ramhorn_ce43b3" xml:id="i-9c25c1f1034f1f05-2" n="176039c2">
            <seg n="f36d97d6">
              Fru talman! Jag kommer inte att göra denna debatt mycket längre.
              Det har kommit fram en hel del goda förslag och en del mindre
              goda. De goda och kloka kommer jag att ta med mig.
            </seg>
            <seg n="e9e5e438">
              Som jag sade tidigare är detta viktiga frågor som vi måste diskutera
              och debattera oftare och mycket. Det gäller nämligen Sveriges
              framtid.
            </seg>
            <seg n="1192edb6">
              Till slut kan jag bara säga att jag tackar för debatten. Den
              har varit bra och intressant.
            </seg>
          </u>
          <note type="speaker" n="01e17c17">
            Anf. 103 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-8d0d11e6c5bd3391-3" n="e820844b">
            <seg n="ab6db727">
              Fru talman! Vi tycks vara väldigt överens om att målet är att
              bekämpa fattigdom, men vägen dit skiljer sig uppenbarligen ganska
              mycket. Det kan vi konstatera efter denna debatt. En del tror
              att höjda skatter och höjda bidrag ger fler jobb. Alliansens recept
              har varit att sänkta skatter och god utbildning ger fler jobb.
            </seg>
            <seg n="aaa1ceee">
              Vi kan säga att de reformer som är sjösatta har visat sig vara
              ett ganska gott recept. Antalet personer som är sjukskrivna har
              minskat, och fler har fått rehabilitering. Antalet personer med
              socialbidrag ekonomiskt bistånd har ökat något den allra senaste
              tiden, men generellt är det en minskning. Jag hoppas att denna
              minskning ska bli synlig inom ett par års tid igen, efter denna
              dramatiska lågkonjunktur.
            </seg>
            <seg n="34dc6b84">
              Framför allt har dock arbetslösheten redan nu visat tecken på
              att sjunka snabbast i hela Europa. Fler har jobb i dag än när
              regeringen tillträdde, och det tapp vi hade i lågkonjunkturen
              är nästan helt återtaget. Det är goda nyheter för barnfattigdomen,
              som har sjunkit sedan 1996. Alla har fått reala inkomstförbättringar
              i vårt land.
            </seg>
            <seg n="700b61ca">
              Ändå är vi inte nöjda. Vi är stolta över det vi har gjort, som
              en del brukar säga, men vi är inte nöjda. Kampen fortsätter. Vårt
              land ska hålla ihop, och därför är fattigdomsbekämpningen så viktig.
            </seg>
            <seg n="d320d5fe">
              Därför kommer mitt nästa steg att vara att samtala med barnrättsorganisationerna
              och lyssna in deras förslag. Mitt nästa steg kommer också att
              vara att ha en fördjupad genomgång av fattigdomssituationen i
              Sverige. Vi har behov av att titta på i vilken utsträckning fattigdom
              påverkar hälsa, förmåga att arbeta och inte minst på konsekvenserna
              för barn.
            </seg>
            <seg n="050685b9">
              Barn har rätt till en trygg uppväxt. Den rätten är central, och
              den är vårt ansvar och vårt uppdrag.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="51c8e5dd">
            10 § Svar på interpellation 2010/11:197 om bankernas risker och
            statens ansvar
          </note>
          <note type="speaker" n="5b253bfd">
            Anf. 104 Statsrådet PETER NORMAN (M):
          </note>
          <u who="unknown" xml:id="i-9f575fbb7a3048d1-32" n="956510bd">
            <seg n="1d6447f5">
              Fru talman! Ulla Andersson har frågat mig om det finns någon
              beräkning av värdet på en svensk implicit bankgaranti, det vill
              säga om svenska banker har haft lägre finansieringskostnader mot
              bakgrund av ett förväntat statligt stöd till bankerna i händelse
              av problem. Om dessa beräkningar inte finns frågar Ulla Andersson
              om jag är beredd att låta genomföra en sådan.
            </seg>
            <seg n="49e45bc9">
              Det är en grundläggande princip att vid lämnande av stöd enligt
              lagen om statligt stöd till kreditinstitut ska institutet och
              dess ägare stå för eventuella förluster. Detta sker bland annat
              genom att staten får ersättning eller annan kompensation för det
              risktagande som ett stöd kan innebära. Stödlagen bygger således
              på att det är instituten själva som ska ta ansvar för den finansiella
              situationen i bolaget.
            </seg>
            <seg n="f18cbe9f">
              Innan stöd beviljas ska det underkastas en noggrann prövning
              varvid bland annat konkurrensaspekter ska beaktas. En bärande
              tanke är därvid att ett eventuellt stöd ska utformas på ett sätt
              som i möjligaste mån undviker att snedvrida konkurrensen mot de
              företag som inte får stöd. Vidare ska stöd inte lämnas om det
              står i strid med EU-fördragets regler om statligt stöd.
            </seg>
            <seg n="37bcb4ff">
              Bankerna betalar också avgifter till stabilitetsfonden för att
              finansiera åtgärder för att motverka att det finansiella systemet
              i Sverige drabbas av en allvarlig störning. Det innebär att instituten
              själva finansierar de åtgärder som behöver vidtas för att upprätthålla
              det finansiella systemets stabilitet och att skattebetalarnas
              intressen därmed kan värnas.
            </seg>
            <seg n="0e44580a">
              Att svenska banker till följd av stödlagen kan ha haft lägre
              kostnader för sin finansiering är en följd av att bankernas kreditgivare
              gör bedömningen att staten griper in den dagen en bank får problem.
              Eventuella statliga åtgärder syftar inte till att rädda bankens
              ägare utan är en följd av att man måste undvika de samhällsekonomiska
              kostnaderna för en allvarlig bankkris.
            </seg>
            <seg n="35a82552">
              Effekten på finansieringskostnaderna varierar över tiden och
              i goda tider är den sannolikt liten. Att genomföra en beräkning
              av hur stor den eventuella subventionen har varit är dock tillbakablickande.
            </seg>
            <seg n="7312ebf7">
              Regeringen har nyligen tillsatt en kommitté som ska se över regelverket
              för hantering av banker i kris. Det övergripande syftet med översynen
              är att säkerställa att regelverket är utformat så att olika slag
              av finansiella kriser i första hand kan mildras genom förebyggande
              åtgärder och i andra hand lösas på ett effektivt sätt, samtidigt
              som skattebetalarnas intressen värnas och allmänhetens förtroende
              för det finansiella systemets funktion säkerställs.
            </seg>
            <seg n="d473e6dc">
              För banker som inte är systemviktiga bör en avveckling kunna
              ske inom ramen för ordinarie konkursförfarande. Även inom EU pågår
              ett arbete med att reformera regelverken med samma mål. Ett nytt
              regelverk bör rätt utformat innebära att bankernas kreditgivare
              prissätter risken i sin kreditgivning till banker på ett korrekt
              sätt. I framtiden är det rimligt att också bankers kreditgivare
              tar sitt ansvar, och att riskerna för staten därmed minskar ytterligare.
            </seg>
            <seg n="006b3823">
              Ulla Andersson hänvisar till Schweiz i sin interpellation. I
              Schweiz finns nu ett lagförslag som skulle innebära en kraftigt
              förhöjd kapitalbuffert för systemviktiga banker. Frågan om lämplig
              kapitalbuffert för banker är något som övervägs i den fortsatta
              översynen i Sverige och inom EU.
            </seg>
            <seg n="958db830">
              Stödet till den svenska banksektorn under krisen räddade samhällsekonomin.
              Staten tog genom stödet en risk som lyckligtvis aldrig realiserades.
              Det är naturligtvis inte syftet, men jag kan konstatera att för
              staten har stödåtgärderna i samband med den finansiella krisen
              tvärtom inneburit en vinst.
            </seg>
            <seg n="7eb69754">
              Mot denna bakgrund finns det enligt min mening inte skäl att
              i dag låta göra en sådan bedömning av värdet av en implicit garanti
              som Ulla Andersson hänvisar till i sin fråga.
            </seg>
          </u>
          <note type="speaker" n="856ccaf3">
            Anf. 105 ULLA ANDERSSON (V):
          </note>
          <u who="ulla_andersson_78e8c0" xml:id="i-caa78c11bb0bc834-0" n="f366355e">
            <seg n="b1d4dabd">
              Fru talman! Vi är fortfarande i sviterna av den senaste finanskrisen,
              som orsakades av bristande politiskt ansvarstagande, privatiseringar
              och avregleringar och en grundläggande tro på att marknaden sköter
              sig bäst själv, ett ansvar de inte borde ha fått och inte ska
              behöva ta. Men det var vi rätt ensamma om att tycka, tyvärr.
            </seg>
            <seg n="3d18ad75">
              Nu ska de det här delvis åtgärdas, och förslagen är många kring
              reglering av finanssektorn, och det är mycket bra. banksektorn
              i Sverige har de senaste tio åren vuxit sig allt större, från
              en sammanlagd balansomslutning på Sveriges bnp för tio år sedan
              till nästan tre gånger bnp i dag. Banksektorn har en unik ställning
              genom de direkta och indirekta statliga stöd som den omfattas
              av, stöd som innebär att systemviktiga banker inte antas tillåtas
              gå omkull, utan skattebetalarna finns där som en sista utpost.
              De här stöden snedvrider konkurrensen på bankmarknaden eftersom
              bankerna som omfattas av stödet lånar billigare och därmed kan
              lägga en större andel av bankmarknaden under sig och växa ytterligare.
            </seg>
            <seg n="176fcc8c">
              Det leder till ökat risktagande eftersom såväl bankägarna som
              långivarna vet om detta stöd och vet att skattebetalarna finns
              där. Det innebär att långivarna inte granskar sin utlåning på
              samma sätt som de annars borde.
            </seg>
            <seg n="4baa146f">
              Allt fler börjar nu diskutera de statliga garantiernas effekt
              på bankernas verksamhet och risktagande. Det är helt rimligt eftersom
              det är totalt orimligt att skattebetalarna ska garantera stabiliteten
              i systemet, medan ägarna tar vinsten och långivarna slipper ta
              smällen.
            </seg>
            <seg n="9ffe5f08">
              Bank of England har uppskattat värdet på den brittiska implicita
              garantin till 50 miljarder pund om året, det vill säga ungefär
              som hela Sveriges statsbudget, för de fem största brittiska bankerna
              mellan 2007 och 2009. Det motsvarar den samlade årsvinsten för
              samtliga brittiska banker före krisen.
            </seg>
            <seg n="d9b92045">
              ECB har konstaterat att de implicita garantierna ökar riskbenägenheten,
              vilket också en tidigare statlig svensk utredning gjort. En kommission
              i Schweiz har försökt uppskatta värdet på den schweiziska implicita
              garantin för systemviktiga institut och kommit fram till att USB
              och Credit Suisse fick betyg som var mellan två och nio gånger
              högre än vad de skulle ha fått utan garantierna. Det visar kommissionens
              underlag.
            </seg>
            <seg n="8cd1c608">
              Ministern säger i sitt svar till mig att det inte behövs en bedömning
              av värdet av en implicit garanti, att det vore tillbakablickande.
              Vidare skriver han i sitt svar att staten ska få ersättning eller
              annan kompensation för det risktagande som ett stöd kan innebära.
              Dessutom säger ministern att bankerna betalar en avgift till stabilitetsfonden,
              lika för alla dessutom och inte byggd på risk. Det ska vara en
              finansiering av åtgärder vid allvarlig störning, och det innebär
              att instituten själva betalar åtgärderna.
            </seg>
            <seg n="d02fb237">
              Men hur vet finansmarknadsministern det när han inte vet vad
              den statliga implicita garantin innebär i ökat risktagande eller
              subvention? Är den implicita garantin en subvention eller inte,
              finansmarknadsministern? Ökar den riskerna eller inte? Om ministern
              anser det borde det då inte vara rimligt att ta reda på vad den
              faktiskt innebär? Är inte det ett rimligt krav? Om inte ministern
              anser det skulle jag vilja ha en bättre förklaring än den som
              har getts i svaret. Och hur vet finansmarknadsministern vad som
              är rimligt att kräva i avgifter från bankerna?
            </seg>
            <seg n="3a7de786">
              Jag får tacka finansmarknadsministern för svaret, men som han
              förstår är jag inte riktigt nöjd med det. Förhoppningsvis kan
              det bli lite bättre klargöranden om hur tankebanorna har gått
              bakom svaret.
            </seg>
          </u>
          <note type="speaker" n="2406ac6d">
            Anf. 106 Statsrådet PETER NORMAN (M):
          </note>
          <u who="unknown" xml:id="i-9f575fbb7a3048d1-33" n="956510bd">
            <seg n="64a60682">
              Fru talman! Jag vill tacka Ulla Andersson för den här interpellationen.
              Det är jätteviktiga frågor som många borde engagera sig i. Jag
              vet att både Ulla Andersson och jag gör det.
            </seg>
            <seg n="5cd77ba2">
              Det var ett stort antal frågor; vi får se hur det går med svaren.
            </seg>
            <seg n="6e3d0f46">
              Låt oss börja med garantins värde. Jag tycker att det är en väldigt
              svår fråga. Skattebetalarna ställer upp med garanti. Skattebetalarna
              får tillbaka pengar dels genom stabilitetsfonden man har fått
              ungefär 5 miljarder kronor dels genom att Riksbanken har gjort
              ordentliga vinster på de lån som den gett till bankerna. Riksbankens
              lån har längre löptid för att underlätta finansieringen för bankerna,
              och under 20082009 har Riksbanken tjänat 2,3 miljarder kronor
              på just de lånen. Jag tycker inte att det är självklart att det
              är någonting som man har gett upp.
            </seg>
            <seg n="5b2ed72f">
              Ja, skattebetalarna har gett garantier, men skattebetalarna har
              också fått tillbaka pengar.
            </seg>
            <seg n="8c9644d4">
              Jag ger Ulla Andersson rätt i att svenska bankers tillgångar
              i relation till bnp är jättestora jämfört med övriga europeiska
              länders. Jag tror att vi ligger fyra eller femma i den tabellen.
              Det betyder att vi måste ha tummen i ögat i någon mening på bankerna.
            </seg>
            <seg n="38aad6a2">
              Att vi utfärdar implicit garanti för de här bankerna innebär
              inte att det är en garanti för kapitalägarna. Det är viktigt att
              komma ihåg. Vi har haft två bankfallissemang i Sverige de senaste
              två åren det ena Carnegie och det andra HQ Bank. I båda de här
              fallen blev aktieägarna utan tillgångar, de skrevs ned till noll.
              Det är så det ska gå till. Om man missköter en bank ska man inte
              få några pengar över. Tanken i vårt förfarande är att om, vilket
              gud förbjude, de systemkritiska bankerna skulle få allvarliga
              problem är det aktieägarna som ska råka illa ut. I bästa fall
              kommer detta att leda till att aktieägarna förstår att även om
              institutet klarar sig klarar sig inte aktieägarna. Det ska leda
              till att aktieägarna använder sin ägarroll på sådant sätt att
              instituten inte tar sådana risker som vi har sett. Även om man
              garanterar institutet kan aktieägarna bli av med sina pengar.
            </seg>
            <seg n="f4482ce3">
              Konkurrensfrågan håller jag med om. Det skulle kunna vara ett
              problem. Till stabilitetsfonden betalar man i relation till sin
              balansräkning. Så här betalar de systemviktiga bankerna mer pengar
              än de icke-systemviktiga.
            </seg>
            <seg n="5ce5c165">
              Vi kan tänka oss i framtiden kapitaltäckningsregler som innebär
              att man blir mer straffbar som stor bank än som liten bank. Det
              skulle i någon mening kunna jämna ut eventuella konkurrensproblem.
            </seg>
          </u>
          <note type="speaker" n="a8305f59">
            Anf. 107 ULLA ANDERSSON (V):
          </note>
          <u who="ulla_andersson_78e8c0" xml:id="i-caa78c11bb0bc834-1" n="f366355e">
            <seg n="c2824244">
              Fru talman! Tack, finansmarknadsministern! Vi sitter där vi sitter
              i dag på grund av ett väldigt stor risktagande från bankerna.
              Jag vill med bestämdhet mena att just de implicita garantierna,
              men även de explicita garantierna, har betydelse i det risktagande
              som vi har sett och som jag tror åter kommer att ske. Det är därför
              vi försöker bygga murar och hinder för att det ska få så små effekter
              som möjligt.
            </seg>
            <seg n="6f0576ac">
              ECB har kommit fram till att risktagandet kanske ökar tre gånger.
              När vi ser att det för England motsvarar hela banksektorns totala
              vinst måste vi inse att den har väldigt stor betydelse. Om vi
              vill att banksektorn ska stå för sina egna kostnader borde det
              ha ett värde att ta reda på vad den här garantin betyder. Jag
              tycker att det är lite märkligt med det motståndet. Jag tror att
              det skulle skapa en bättre diskussion utifrån att storbankerna
              skulle få större förståelse för de krav som vi kommer att ställa
              ur regleringshänseende.
            </seg>
            <seg n="5639b7a5">
              Jag är mycket orolig. Vi kan se på Irland, som kanske har en
              så stor banksektor att bankerna är too big to save. De är inte
              bara too big to fail, de är too big to save. Jag vill inte att
              vi ska hamna i en liknande situation. Det är bra att Sverige låter
              ägarna stå för smällen, men vi har ett problem med att långivarna
              inte alls behöver ta risken med tanke på vad de utsätter oss för.
              Utifrån det perspektivet vore det bra att räkna fram garantin.
            </seg>
            <seg n="6bafe14f">
              Finansmarknadsministern tar upp frågan om kapitaltäckning. Där
              vore det bra om vi hade någon form av progressiv kapitaltäckning,
              det vill säga att de stora bankerna, som vi kan säga är de mest
              riskbenägna, fick ta en större säkerhet så att säga. Jag tror
              att det skulle vara mycket bra.
            </seg>
            <seg n="1acfe14b">
              Samtidigt finns det en balans i detta, för vi vill ju, om vi
              ska ha en fungerande marknad, att bolag och banker ska kunna gå
              i konkurs, annars får vi en stelnande sektor som inte utvecklas.
              Jag förstår att det är en svår gränsdragning här, men det är någonting
              som vi måste lösa, oavsett hur svårt det är.
            </seg>
            <seg n="081ca283">
              Jag menar också att vi har en extra svår situation i Sverige,
              för vi har en väldigt snedvriden konkurrens redan i dag. Konkurrensverket
              har slagit fast att vi har en oligopolistisk struktur på inlåningsmarknaden.
              Det är just de banker som har den oligopolistiska strukturen som
              också har störst nytta av de statliga stöden.
            </seg>
            <seg n="21b2b065">
              Det vore bra om vi kunde titta vidare på vad den här implicita
              garantin betyder. Men jag tycker också att vi skulle kunna lägga
              till vad insättningsgarantin betyder. Jag tror inte att det är
              bra att enbart öka den kontinuerligt, för jag menar att det i
              sin tur ökar även riskbenägenheten. Man vet hela tiden att vi
              finns där på olika sätt. Och den insättningsgaranti vi har i dag
              omfattar bara ungefär 2,3 procent av det som finns insatt i bankerna,
              så det skydd vi har är litet om det verkligen smäller.
            </seg>
          </u>
          <note type="speaker" n="ce8d7240">
            Anf. 108 Statsrådet PETER NORMAN (M):
          </note>
          <u who="unknown" xml:id="i-9f575fbb7a3048d1-34" n="956510bd">
            <seg n="bc9a18ba">
              Fru talman! Stabilitetsfonden syftar till att bli 2,5 procent
              av bnp, och den har i dag 20 miljarder kronor. 2,5 procent av
              bnp är en, tycker jag, ambitiös nivå för stabilitetsfonden.
            </seg>
            <seg n="409863c3">
              Det som hände på Europas och USA:s finansmarknader under finanskrisen
              var att priset på risk i någon mening blev för lågt. Här tror
              jag inte att man kan påstå att statliga banker eller institut,
              vare sig i Sverige eller någon annanstans, hade ett annat beteende
              än privata banker, utan det var ett allmänt flockbeteende.
            </seg>
            <seg n="1551e2b0">
              I Sverige har diskussionen om både Carnegie och HQ Bank men också
              diskussionen om Swedbanks och SEB:s äventyr i Baltikum lett till
              en förståelse hos kapitalägarna att man inte är skyddad när det
              blir problem.
            </seg>
            <seg n="3619d9bf">
              Jag är övertygad om att kapitalägarna nu ser på sina banktillgodohavanden
              och bankaktier på ett annat sätt än tidigare. Jag tror att de
              är väl medvetna om att de är mer utsatta för risk än vad de var
              tidigare. Därför tror jag och hoppas på ett annat beteende framöver.
            </seg>
            <seg n="c21e8765">
              Jag vill ta upp frågan om konkurrensen speciellt. Jag ser också
              att konkurrensen på bankmarknaden inte fungerar som vi önskar.
              Jag tror dock att det i första hand handlar om ett konsumentbeteende.
              Jag bytte själv bank för tre fyra år sedan. Det var en besvärlig
              erfarenhet. Det var nya Internetkoder och nya rutiner etcetera.
              Och jag har talat med mina bekanta, och det är väldigt få som
              har bytt bank den senaste tiden. Det är en stor tröskel, en stor
              tröghet. Det här måste vi försöka hjälpa konsumenterna med. Vi
              ska förstås alltid stå på konsumenternas sida i den här frågan.
              Vi ska försöka göra det lättare för konsumenterna att byta bank.
            </seg>
            <seg n="39193551">
              Ulla Andersson säger att det är dålig konkurrens på inlåningssidan.
              Jag skulle vilja säga att det är dålig konkurrens på lönekontosidan.
              Egentligen är det de stora bankerna och kanske någon till som
              har den marknaden. Men om man anstränger sig och låter lönekontot
              vara just ett transaktionskonto och i stället stoppar in pengarna
              på ett vanligt inlåningskonto ökar konkurrensen ganska dramatiskt.
              Och på bolånesidan har vi säkert 1520 olika institut som ger olika
              typer av service.
            </seg>
            <seg n="d2316807">
              Det är besvärligt att bryta rutiner på bankmarknaden. Jag har
              själv erfarenhet av detta. Och jag tror att här finns roten till
              eventuella konkurrensproblem. Löser vi inte dem ökar vi inte konkurrensen,
              även om vi har många fler banker. Jag brukar säga att vi måhända
              har fyra stora banker i Sverige. Men vi har 20 000 på nätet, brukar
              mina barn säga till mig.
            </seg>
            <seg n="a97d9b6c">
              Till sist håller jag med Ulla Andersson om att vi måste titta
              på kreditgivarna till bankerna. De kan i dag i praktiken gå skadeslösa.
              Jag tycker att det är en rimlig ordning att även de får drabbas
              av kostnader om vi får se ett bankfallissemang, så där är vi helt
              överens.
            </seg>
          </u>
          <note type="speaker" n="6a3a6024">
            Anf. 109 ULLA ANDERSSON (V):
          </note>
          <u who="ulla_andersson_78e8c0" xml:id="i-caa78c11bb0bc834-2" n="f366355e">
            <seg n="bdd1262c">
              Fru talman! Jag märker att finansmarknadsministern inte riktigt
              svarar på min fråga: Anser han att den implicita garantin ökar
              riskbenägenheten eller inte? Han svarar inte heller på om han
              ser det som en subvention eller inte. Jag skulle gärna vilja ha
              svar på de frågorna. Och hur kan finansmarknadsministern egentligen
              räkna ut vad avgifterna ska vara om han inte vill se vad garantin
              innebär i subvention eller ökad riskbenägenhet för bankerna? Det
              svaret är du mig skyldig, menar jag, och hoppas att du ska ge
              mig det i ditt sista inlägg.
            </seg>
            <seg n="8df1ac81">
              Stabilitetsfonden ska vara 2,5 procent av bnp. Det ska den ju
              vara år 2030, och med den takt som vi har haft finanskriser hittills
              kommer det nog en kris före dess, tyvärr.
            </seg>
            <seg n="d2f6f8d2">
              När det gäller hur stora vinsterna är enbart i de stora bankerna
              är de drygt 50 miljarder i dag, så om det skulle smälla till rejält
              är det nog, tyvärr, en liten bäck i den stora floden, eller hur
              man nu ska uttrycka det.
            </seg>
            <seg n="c9a8cfb7">
              Dessutom menar jag att vi inte vet om avgifterna är rimliga eller
              inte. Även om de är kopplade till balansomslutningen har de en
              viss progressivitet och kanske också en riskbenägenhet. Men är
              den tillräcklig? Nej, skulle jag vilja säga.
            </seg>
            <seg n="2203f9a3">
              Jag tycker som sagt fortfarande att jag inte har fått svar på
              frågorna: Ökar riskbenägenheten eller är det en subvention? Varför
              i så fall inte ta reda på hur det ska finansieras av banksektorn?
            </seg>
          </u>
          <note type="speaker" n="7913ea0c">
            Anf. 110 Statsrådet PETER NORMAN (M):
          </note>
          <u who="unknown" xml:id="i-9f575fbb7a3048d1-35" n="956510bd">
            <seg n="a7a869d7">
              Fru talman! Jag ska verkligen försöka att svara på frågorna.
            </seg>
            <seg n="a68fcc5f">
              Jag tror att Ulla Andersson har rätt i att stabilitetsgarantin
              ökade riskbenägenheten under krisen. Riskaptiten ökade markant.
              Man ska också ha klart för sig att riskaptiten ökade ordentligt
              över hela världen, så det var inte ett svenskt fenomen. Men jag
              tror att det ligger mycket i det.
            </seg>
            <seg n="28e14d74">
              I och med att vi har de två exemplen på banker där aktieägarna
              placerade om sina pengar och vi har en rutin och en process för
              att låta aktieägarna ta den stora smällen, även i stora banker,
              om vi får ett nytt bankfallissemang, tror jag att de nya formerna
              för att ta hand om bankerna kommer att förändra bankernas riskbeteende
              framöver. Nu har vi visat med en brutal tydlighet att vi inte
              låter aktieägarna gå fria.
            </seg>
            <seg n="b72279a3">
              Jag tycker att det är rimligt att bankerna nu i goda tider använder
              sina pengar till att samla i ladorna. Det är aktieägarnas beslut,
              förstås, hur man ska göra med aktieutdelningen, men jag tycker
              att det är rimligt att man nu stärker sitt hus och ökar sin kapitalandel
              för att stå emot i framtiden. Vi ser snabbt hur det kan gå med
              banker som inte har god soliditet.
            </seg>
            <seg n="084339fc">
              Ulla Anderssons sista fråga handlade om garantins värde. Jag
              kan bara säga att allmänheten ställer upp med en garanti till
              bankerna, och bankerna betalar tillbaka, dels i form av stabilitetsfonden,
              dels i form av att Riksbanken får kraftiga vinster som kommer
              statskassan till del. Jag är inte mannen att bedöma nettot av
              dessa insatser, utan jag kan bara konstatera att skattebetalarna
              har fått kompensation. Om den är rimlig eller inte kan inte jag
              svara på.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="2700479d">
            11 § Svar på interpellation 2010/11:188 om oberoende tillsynsorgan
            för Försäkringskassan
          </note>
          <note type="speaker" n="05c77767">
            Anf. 111 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-36" n="956510bd">
            <seg n="2494b236">
              Fru talman! Gunvor G Ericson har frågat mig om jag avser att
              verka för att inrätta ett särskilt tillsynsorgan dit enskilda
              kan vända sig med klagomål på Försäkringskassan.
            </seg>
            <seg n="f0051d6c">
              Försäkringskassans verksamhet har stor betydelse för enskildas
              ekonomi, och den berör en stor del av befolkningen. En så viktig
              myndighet måste åtnjuta allmänhetens förtroende. Ytterst handlar
              det om tilltron till hela socialförsäkringssystemet.
            </seg>
            <seg n="ebb569c4">
              Regeringen har i många sammanhang framhållit vikten av att Försäkringskassans
              verksamhet präglas av rättssäkerhet och effektivitet och att kunderna
              får en bra service och ett gott bemötande. Inte minst enmyndighetsreformen
              och införandet av Inspektionen för socialförsäkringen, ISF, har
              haft sin grund i behovet av att stärka rättssäkerheten och effektiviteten
              i Försäkringskassan.
            </seg>
            <seg n="f000f60e">
              Medborgarna ska i sina kontakter med myndigheten uppleva att
              deras ärende behandlas rättvist och utan onödig fördröjning. Det
              är naturligtvis av stor betydelse att man som försäkrad hos Försäkringskassan
              har möjlighet att få framföra sina synpunkter på myndigheten och
              få sitt ärende prövat. Detta är grundläggande för socialförsäkringens
              och administrationens legitimitet.
            </seg>
            <seg n="9ea8b94e">
              Försäkringskassan har genomgått en omvälvande strukturförändring
              de senaste åren parallellt med flera stora reformer vilket har
              fått konsekvenser för bland annat handläggningstider och tillgänglighet.
              Försäkringskassan har vidtagit åtgärder för att komma till rätta
              med detta, och JO har också uttryckt att man ser positivt på dessa
              åtgärder. Det tidigare ökande antalet JO-anmälningar mot Försäkringskassan
              förefaller nu också avta.
            </seg>
            <seg n="b89aca80">
              Med detta sagt vill jag avslutningsvis inte på något sätt förringa
              det stora antalet JO-anmälningar som riktats mot Försäkringskassan
              eller all den kritik som myndigheten har fått ta emot under de
              senaste åren från försäkrade. Regeringen fortsätter att noga följa
              utvecklingen på Försäkringskassan.
            </seg>
          </u>
          <note n="fd36b53b">
            Då Gunvor G Ericson, som framställt interpellationen, anmält
            att hon var förhindrad att närvara vid sammanträdet medgav förste
            vice talmannen att Jan Lindholm i stället fick delta i överläggningen.
          </note>
          <note type="speaker" n="6f1c4538">
            Anf. 112 JAN LINDHOLM (MP):
          </note>
          <u who="jan_lindholm_8746bf" xml:id="i-5fd975c7479a9e2d-0" n="80a25c34">
            <seg n="0582f41b">
              Fru talman! Interpellanten fick i går eftermiddag en tvingande
              kommendering som en del i sin ledamotsroll som innebar att hon
              var tvungen att lämna Riksdagshuset denna eftermiddag och därmed
              också överlämna debatten till någon annan. Lotten föll på mig
              att ta hand om den. Jag vill börja, fru talman, med att framföra
              en ursäkt för detta, och jag hoppas att ministern inte tar illa
              upp. Jag ska även framföra interpellantens tack för svaret.
            </seg>
            <seg n="ac66443b">
              Av svaret framgår det med stor tydlighet att ministern fullt
              ut delar interpellantens beskrivning av själva problemet, nämligen
              att Försäkringskassan inte når sina mål. Ministern delar likaså
              interpellantens oro för att socialförsäkringens legitimitet allvarligt
              kan skadas i grunden om man inte förmår lösa det faktum att många
              anser sig och upplever sig felbehandlade av Försäkringskassan.
            </seg>
            <seg n="d6a99d41">
              Ministern påminner även om att regeringen vid många tillfällen
              har påpekat vikten av att Försäkringskassans verksamhet präglas
              av rättssäkerhet och att kunden ska mötas, som ministern uttrycker
              det, av bra service och få ett gott bemötande.
            </seg>
            <seg n="49032369">
              Då borde det, fru talman, vara naturligt att ställa frågan: Anser
              ministern att vi har ett rättssäkert system när kunden inte anser
              sig ha fått ett rättssäkert bemötande och när det inte finns någon
              oberoende instans att vända sig till för att få sin sak prövad?
            </seg>
            <seg n="d88e581a">
              Det är detta som jag uppfattar att frågan i grunden handlar om.
              Jag tycker att ministern i svaret beklagligt nog inte berör den
              frågan.
            </seg>
            <seg n="ed681b02">
              Av ministerns kommentarer till den kritik som JO har riktat mot
              det faktum att det inte finns någon specifikt uttalad oberoende
              instans dit medborgarna kan vända sig när de uppfattar sig felaktigt
              hanterade, vilket interpellanten hänvisar till i sin interpellation,
              tycker jag inte att man kan utläsa om ministern har någon uppfattning
              om huruvida kritiken är berättigad eller inte. Jag tycker inte
              heller att det går att utläsa ur svaret om ministern har någon
              uppfattning om de förslag som JO har lagt fram.
            </seg>
            <seg n="89f4a9e6">
              En slutsats som man skulle kunna dra av ministerns svar är att
              ministern faktiskt anser att det är rimligt med den ordning vi
              i dag har, nämligen att det är JO som är den instans som medborgarna
              ska vända sig till när de har klagomål.
            </seg>
            <seg n="1881538d">
              Min andra följdfråga till ministern måste då bli: Anser ministern
              att det är en funktionell ordning att JO ska fungera som det oberoende
              tillsynsorgan som medborgarna ska vända sig till när de anser
              att det inte har fått en rättssäker hantering? Vi är ju överens
              om att Försäkringskassan ska erbjuda en sådan.
            </seg>
            <seg n="9038102f">
              Både JO och konstitutionsutskottet anser i likhet med interpellanten
              att denna ordning inte är hållbar. Men ministern kanske anser
              det.
            </seg>
          </u>
          <note type="speaker" n="045cd2f1">
            Anf. 113 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-37" n="956510bd">
            <seg n="8c46546a">
              Fru talman! Det här är en riktigt intressant fråga, men jag skulle
              vilja vidga den något. JO:s kritik är intressant, men den måste
              ses i ett större sammanhang. Det akuta problemet är inte JO:s
              synpunkt att det är för många ärenden som går till JO. Jag förstår
              att man skulle kunna hantera klagomål på annan plats. En del myndigheter
              har det, andra inte. I Försäkringskassans fall har vi valt en
              lösning med en överprövning internt på Försäkringskassan och därefter
              en sedvanlig domstolsprövning i förvaltningsrätten. Den tror jag
              i grund och botten till formen fyller kraven på rättssäkerhet.
            </seg>
            <seg n="50af25af">
              Det denna fråga egentligen aktualiserar och som gör den intressant
              det är den större frågan om trovärdigheten i vår legitimitet med
              hela processen. Där pekar JO på något som är viktigt. Jag är dock
              inte beredd att nu landa i att slutsatsen ska vara att skapa en
              ny institution för att hantera rena klagomål. Redan i dag påpekar
              JO att många av de klagomål de får inte borde hamna där utan borde
              hanteras direkt på Försäkringskassan.
            </seg>
            <seg n="b69cd8ed">
              Jag nöjer mig i den meningen med att konstatera att JO pekar
              på en intressant problemställning som jag tror långsiktigt är
              viktig. Jag har sett motsvarande långsiktiga trovärdighetsresor
              i andra myndigheter och verksamhetsområden tidigare som ger en
              del inspiration. Klassiska exempel är Skatteverket och i modernare
              tid Migrationsverket och i förlängningen även migrationsdomstolarna.
              Det har hänt mycket på viktiga myndighetsområden där jag tror
              att vi har en del att lära när det gäller Försäkringskassans stora
              område.
            </seg>
            <seg n="f8b3d756">
              Därmed är det inte sagt att man kan lura sig själv och tro att
              man kan bli av med all oenighet. I ett system som fattar beslut
              i 19 miljoner ärenden och gör 47 miljoner utbetalningar varje
              år kommer vi då och då att ha starka intressemotsättningar. Det
              handlar om människor som mycket legitimt vill något som Försäkringskassan
              lika legitimt inte vill tillmötesgå. Då krävs det trovärdighet
              och auktoritet i hela prövningen.
            </seg>
            <seg n="c35317d6">
              Min slutsats är att den som är berättigad att få ersättning ska
              mötas med mycket bred respekt eftersom det är en person som är
              i en situation där han eller hon är i sin fulla rätt att få ersättning.
              Men jag är också ute efter en situation där den som inte får ersättning
              ska uppleva att hon eller han har bemötts empatiskt och korrekt
              och fått en god och klok information om vad som har hänt och hur
              han eller hon ska göra för att lämna synpunkter eller formella
              överklaganden.
            </seg>
            <seg n="7731b6ae">
              Allt detta finns i dag till formen, men min bestämda uppfattning
              är att det finns mer att göra i att skapa större legitimitet hos
              allmänheten för de beslut som fattas.
            </seg>
            <seg n="41e2717c">
              Till detta ska vi lägga den information vi fick så sent som i
              går, nämligen 2010 års siffror på fusk och missutnyttjande. Det
              är också en viktig del av trovärdigheten i systemet. I ett system
              där en förkrossande majoritet av besluten går rätt till rätt person
              får rätt pengar i rätt tid men där 20 000 riktade kontroller pekar
              på fusk och missbruk på en nivå av ungefär 1 miljard kronor och
              1 000 polisanmälningar för bidragsfusk finns det fortfarande betydande
              utrymme för att bli skickligare och bättre på att se till att
              rätt personer får rätt utbetalningar och att den som inte ska
              ha utbetalning inte heller får det.
            </seg>
            <seg n="7ed01c66">
              Detta är också en viktig legitimitetsfråga i ljuset av att vi
              i dag i stor utsträckning kräver att människor som har sjukpenning
              eller sjukersättning ska komma tillbaka till egen försörjning.
              Då kan vi inte med andra handen betala ut ersättning till människor
              som fuskar sig till de pengar som andra borde få ta del av i stället.
            </seg>
          </u>
          <note type="speaker" n="b704bb86">
            Anf. 114 JAN LINDHOLM (MP):
          </note>
          <u who="jan_lindholm_8746bf" xml:id="i-5fd975c7479a9e2d-1" n="80a25c34">
            <seg n="c25298a2">
              Fru talman! Frågan om legitimitet ur det sistnämnda perspektivet,
              alltså att man har en otillräcklig kontrollfunktion inom Försäkringskassan
              så att människor som inte borde ha ersättning får det, är en annan
              fråga än den som interpellanten tar upp även om jag delar uppfattningen
              att den är viktig.
            </seg>
            <seg n="69fdc775">
              När jag lyssnar på ministern tycker jag att vi är väldigt överens
              om vart vi vill komma. Vi vill ha rättssäkerhet för den som söker
              hos Försäkringskassan och att man ska få ett korrekt bemötande.
            </seg>
            <seg n="29c00723">
              Det jag uppfattar som interpellantens strävan är att få en form
              av garanti för detta. En fråga som jag har blivit uppmanad att
              ta upp gäller det som ministern talade om, nämligen behovet av
              att förbättra verksamheten internt i processen. Där har Inspektionen
              för socialförsäkringen en funktion. Det är dock inget som kunden
              kan vända sig till, utan det är en intern myndighetskontrollfunktion.
            </seg>
            <seg n="ca3b1fde">
              Det är just detta med kundens situation som är knepig. Ministern
              sade att till formen finns allt detta. Vissa tycker väl att det
              är okej att man kan få en omprövning internt inom strukturen.
              Många människor upplever dock att så länge man håller sig inom
              samma struktur har man inte förtroende för att myndigheten internt
              hanterar det på ett korrekt sätt. Det är därför vi behöver ha
              en annan kanal för att få saker prövade.
            </seg>
            <seg n="bae67346">
              Vi i Miljöpartiet undrar om ni har funderat på om ISF skulle
              kunna få ett utvidgat uppdrag och även kunna vara den som en person
              som känner sig felaktigt hanterad kan vända sig till.
            </seg>
            <seg n="74a4c180">
              När det gäller hur JO ser på att man har fått en uppgift som
              man egentligen inte ska ha säger ministern i svaret och citerar
              kanske JO att Försäkringskassan har vidtagit åtgärder för att
              komma till rätta med det och att JO har uttryckt att man ser positivt
              på de åtgärderna.
            </seg>
            <seg n="9fac5f1b">
              Visst gör man det, men man konstaterar samtidigt att antalet
              klagomål ligger på en orimligt hög nivå. Det står vidare att det
              tidigare ökade antalet JO-anmälningar mot Försäkringskassan förefaller
              avta. Visst har det planat ut på den nivå som man tycker är för
              hög.
            </seg>
            <seg n="0410ef44">
              Frågan kvarstår. Vad har ministern för avsikt att göra för att
              hitta någon form för att kunden ska uppleva att man har en ventil?
              Vi får signaler om att man inte känner att man har det. Man har
              inte förtroende för att den myndighet där man tycker sig ha blivit
              felbehandlad skulle kunna göra en korrekt bedömning så att man
              får den second opinion som man vill ha.
            </seg>
          </u>
          <note type="speaker" n="b259ebb7">
            Anf. 115 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-38" n="956510bd">
            <seg n="5cc5af54">
              Fru talman! I den grundläggande frågan tror jag att vi är ganska
              överens. Vi har ett grundläggande problem när det gäller trovärdighet,
              auktoritet och legitimitet. Det är besvärande på lång sikt. Det
              brukar Försäkringskassan själv påpeka i sina förtroendemätningar.
              Sedan lång tid tillbaka har man inte de förtroendesiffror som
              de själva som myndighet och socialförsäkringen som en viktig del
              av den svenska välfärdspolitiken har nytta av. Där tror jag att
              vi är helt överens.
            </seg>
            <seg n="5b8d528a">
              Även jag föredrar ordet försäkrad framför begreppet kund.
            </seg>
            <seg n="4ff2a787">
              Redan i november när vi första gången presenterade översynen
              av den väsentliga sjukförsäkringsreformen påpekade jag att jag
              trodde att vi hade en lång resa framför oss som går bortom de
              politiska förändringarna av enstaka regelverk. Den övertygelsen
              har stärkts under mina första fyra månader i det här arbetet.
            </seg>
            <seg n="a6c1ecaf">
              Vi kommer att avisera ett ganska brett arbete när det gäller
              att se över hela kedjan som påverkar auktoriteten och legitimiteten
              i systemen. Jag har varit noga med att vi måste börja i de politiska
              regelverken. Vi ska inte börja i myndigheters eller andras tillämpning.
              Vi ska börja med vår egen hemläxa, nämligen de politiska regelverken.
              Vi ska se till att de är rätt och att vi kan stå för dem och att
              de fungerar fullt ut. Därefter ska vi titta på hur varje steg
              i kedjan ser ut.
            </seg>
            <seg n="dfa79aa9">
              Det är inte min uppgift att recensera rättssystemet. Vi har en
              på alla sätt korrekt fungerande rättskedja, men vi har också ett
              väsentligt trovärdighetsproblem genom att många människor inte
              ser en glasklar skillnad mellan bemötande och hanteringen av klagomål
              och det formella beslutets juridiska möjlighet att bli överklagat.
              Det är en ganska lång sträcka som måste ses över.
            </seg>
            <seg n="1b42587f">
              I detta ingår komplicerade saker som samspelet mellan Försäkringskassans
              egna försäkringsmedicinska rådgivare och hela den medicinska profession
              som står för de läkarintyg som ligger bakom detta. Det finns mycket
              som man bör titta på.
            </seg>
            <seg n="8d096f97">
              Jag återkommer med ett bredare upplagt arbete i frågan.
            </seg>
          </u>
          <note type="speaker" n="c349ec21">
            Anf. 116 JAN LINDHOLM (MP):
          </note>
          <u who="jan_lindholm_8746bf" xml:id="i-5fd975c7479a9e2d-2" n="80a25c34">
            <seg n="72b9f27a">
              Fru talman! Jag tror att om vi fortsätter debatten hamnar vi
              bara längre bort från ämnet. Jag är nöjd så.
            </seg>
          </u>
          <note type="speaker" n="6a1505e4">
            Anf. 117 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-39" n="956510bd">
            <seg n="2fdf989a">
              Fru talman! Jag är också nöjd så.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="844519ea">
            12 § Svar på interpellation 2010/11:193 om sjukdom på grund av
            ekonomisk otrygghet
          </note>
          <note type="speaker" n="26f1e0bb">
            Anf. 118 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-40" n="956510bd">
            <seg n="09acee74">
              Fru talman! Monica Green har frågat mig vad jag avser att göra
              för att minska risken för att ytterligare sjukdomar ska utvecklas
              på grund av de hårda utförsäkringsreglerna. Hon frågar även om
              jag avser att påskynda översynen av de angivna bristerna i sjukförsäkringsreglerna.
            </seg>
            <seg n="11e80607">
              En av de viktigaste frågorna för regeringen när den tillträdde
              i oktober 2006 var att minska det omfattande utanförskapet från
              arbetsmarknaden som till stor del bestod av sjukfrånvaro. Regeringen
              har under föregående mandatperiod genomfört en rad åtgärder som
              syftar till återgång i arbete. Åtgärderna har stor bredd och omfattar
              såväl ändringar som rör regelverket för sjukskrivningsprocessen,
              exempelvis tidsgränser för bedömning av arbetsförmåga, som nya
              samverkans- och stödåtgärder för att underlätta för sjukskrivna
              att komma tillbaka i arbete.
            </seg>
            <seg n="2ea62948">
              Sjukförsäkringsreformen har gett resultat. Sjukskrivningsprocessen
              har blivit mer aktiv. Färre individer blir sjukskrivna och sjukperioderna
              har blivit kortare. Sammantaget har den minskade ohälsan lett
              till en kraftig minskning av utanförskapet. Regeringen anser därför
              att den nuvarande inriktningen ska gälla även fortsättningsvis.
              Det är viktigt att säkerställa att avsikterna med reformen upprätthålls,
              exempelvis att den som är svårt sjuk och inte kan arbeta ska kunna
              få ersättning samtidigt som reformen ska öka drivkrafterna och
              stödet till dem som kan komma tillbaka i arbete. Stora förändringar
              likt sjukförsäkringsreformen kan emellertid leda till att enskilda
              drabbas av orimliga och icke avsedda konsekvenser.
            </seg>
            <seg n="d161969f">
              Som jag tidigare flera gånger har redovisat i kammaren pågår
              för närvarande ett intensivt arbete inom Regeringskansliet i syfte
              att undanröja sådana icke önskvärda konsekvenser. En viktig utgångspunkt
              för detta arbete är att den som lider av svår sjukdom ska kunna
              känna trygghet.
            </seg>
          </u>
          <note type="speaker" n="2cfc5b9c">
            Anf. 119 MONICA GREEN (S):
          </note>
          <u who="monica_green_0b84cd" xml:id="i-b832821852189d89-0" n="15093ca9">
            <seg n="9937d923">
              Fru talman! Tack för svaret! Tack för att statsrådet berättar
              att antalet människor som lever i sjukförsäkringen har minskat!
              Jag kan kommentera det med att människor som kastas ut ur en sjukförsäkring
              kanske inte blir friskare bara för att de inte har någon ersättning
              längre. Det är klart att färre får sjukersättning om man inför
              så hårda regler som regeringen har gjort.
            </seg>
            <seg n="c92a75b3">
              Jag kan upplysa ministern om att antalet människor med sjukförsäkring
              sjönk redan under vår tid. Vi hade påbörjat ett sådant arbete.
              Det sjönk utan att vi gjorde dem fattigare och utan att vi kastade
              ut dem och stoppade in dem i utsorteringskedjan. Ni kallar det
              för rehabiliteringskedja, men det är inte något annat än en utsorteringskedja.
            </seg>
            <seg n="931afe6e">
              Visst är det färre människor som använder sig av sjukförsäkring
              i dag, men vi vet inte vart de har tagit vägen. En del lever på
              anhöriga eller på allmosor eller har försvunnit ur systemet. En
              del har fått gå till Arbetsförmedlingen och har sedan kommit tillbaka.
              Man har tappat bort en hel del människor som nu kanske är beroende
              av sina makar eller av nära anhöriga.
            </seg>
            <seg n="ac94189a">
              Min interpellation handlar om att människor blir sjuka av era
              hårda regler. Jag vet inte om statsrådet tar de alarmerande rapporterna
              på allvar eller över huvud taget har hört talas om dem. Om statsrådet
              inte har gjort det och jag ställer en interpellation, tänker han
              då försöka undersöka de alarmerande rapporterna? Statsrådet bemödar
              sig inte om att besvara den fråga som jag har ställt. Ser statsrådet
              någon fara i att människor nu känner en så stor otrygghet i sin
              ekonomiska situation att de till och med drabbas av sjukdom av
              det? Varje dag när posten ska komma är de oroliga för att de ska
              få ett brev som säger: Nu kommer du inte att få någon ersättning
              längre. De är oroliga för att de dagen före julafton ska få ett
              telefonsamtal från Försäkringskassan om att de inte ska ha någon
              ersättning längre. I denna svåra situation blir människor sjukare.
            </seg>
            <seg n="078fc4a3">
              Vi socialdemokrater har många gånger sagt att människor inte
              blir friskare av att bli fattigare. Nu får vi höra att det till
              och med uppstår nya sjukdomar. Men ministern bemödar sig inte
              om att över huvud taget svara på den frågan. Jag skulle gärna
              vilja veta om han tar dessa rapporter på allvar och om han tänker
              bry sig om det och borra djupare i det.
            </seg>
            <seg n="28543046">
              Jag skulle också vilja veta när och om ni tänker göra förbättringar
              i sjukförsäkringen. Ni påstår hela tiden att ni ska göra det även
              om ni är nöjda med den. Men småpartierna som är beroende av er
              är mycket angelägna om att sjukförsäkringsreglerna ska bli lättare.
              Än så länge har ni moderater hållit emot och tyckt att de är bra
              som de är. Men vi från oppositionen vill gärna veta, och alla
              sjuka människor vill naturligtvis också veta, och de kräver ett
              svar.
            </seg>
          </u>
          <note type="speaker" n="b55e8ff1">
            Anf. 120 ULF NILSSON (FP):
          </note>
          <u who="ulf_nilsson_b08371" xml:id="i-c0af3a351364f280-0" n="85e79c6f">
            <seg n="6db16512">
              Fru talman! Det finns en del som säger att Alliansen och vi i
              Folkpartiet kanske förlorade en del röster i valet på grund av
              debatten om sjukförsäkringen. Jag vet inte om det är sant. Det
              kan vara sant. Men jag är övertygad om att sjukförsäkringsreformen
              kommer att räknas som en bra och viktig social reform i framtiden,
              kanske en av de viktigaste under 2000-talets första år.
            </seg>
            <seg n="7e299f23">
              Det är helt uppenbart så det visar all statistik och alla vittnesmål
              att allt fler människor hittar vägar tillbaka och att sjukskrivningstiderna
              förkortas. De nya tidsgränserna medför att passiva sjukskrivningar
              inte längre sker i samma utsträckning som tidigare. Vi har sett
              en klar förbättring.
            </seg>
            <seg n="5a99991c">
              Men det är naturligtvis så att vid en så stor reform blir det
              en del oönskade eller oväntade effekter. Därför är det nu dags
              att tydligt se över vad som behöver rättas till i den nya sjukförsäkringen.
            </seg>
            <seg n="4505e3ef">
              Men till oppositionen säger jag då: Glöm inte alla de som snabbt
              fördes över till ett passivt liv utanför arbete och social gemenskap
              genom den utsorteringsförsäkring som fanns när ni regerade. Glöm
              inte alla de som inte fick rehabilitering på många månader eller
              år och som fördes över till förtidspensionering. När det var som
              värst förtidspensionerades 140 människor om dagen.
            </seg>
            <seg n="98d79045">
              Visst är det sant som Monica Green sade i sin interpellation,
              nämligen att ekonomiska bekymmer kan skapa en psykisk press och
              en känsla av vanmakt. Men tänk då också på alla de som fick mycket
              stora ekonomiska bekymmer för att de blev förtidspensionerade
              i onödan och utan rehabilitering, som sagt, och fick låg ersättning
              hela livet och en låg pension på grund av detta.
            </seg>
            <seg n="4cc5499a">
              Det är därför viktigt att komma ihåg hur verkligheten såg ut
              innan Alliansen genomförde sina reformer i fråga om sjukförsäkringen
              och rehabiliteringen.
            </seg>
            <seg n="b68b8a91">
              Det är nu glädjande att departementet och socialförsäkringsministern
              visar att ett sådant arbete med en översyn kommer i gång. Jag
              och vi alla i Alliansen är mycket angelägna om att arbetet sker
              snabbt men också noggrant.
            </seg>
            <seg n="d8b71b39">
              Det finns en del saker som många av oss har lyft fram. Från Folkpartiet
              tycker jag att det är särskilt viktigt att man tittar på tre saker.
            </seg>
            <seg n="e8cb28f4">
              För det första: Finns det några systemfel när det gäller att
              friskskriva sjuka människor och skicka dem till arbetslivsintroduktion?
              Trots allt får de allra flesta ja på sin ansökan om sjukpenning.
              Men om några är drabbade är det illa, och då ska det rättas till.
            </seg>
            <seg n="bdba9396">
              För det andra: Får några en orimligt stor sänkning av ersättningen
              vid övergång till arbetslivsintroduktion?
            </seg>
            <seg n="f54d6b53">
              För det tredje: Kan vi skapa bättre kommunikation mellan läkarna
              och Försäkringskassan?
            </seg>
            <seg n="6fb23265">
              En del av de problem som har med bedömningar att göra har funnits
              även tidigare, före den stora reformen.
            </seg>
            <seg n="e4f3e34c">
              Fru talman! Det är utan tvivel så att en del detaljer måste rättas
              till. Vi ska se hur konsekvenserna blir för alla människor. Det
              innebär inte än en gång att det hade varit bättre att vänta. År
              2006 var det faktiskt viktigt och bråttom att göra något radikalt
              för att stoppa den utsortering av människor som då pågick. En
              del detaljer i reformen måste rättas till. Men det innebär verkligen
              inte att det hade varit bättre att vänta. Tvärtom hade det varit
              oförlåtligt att inte börja reformera sjukförsäkringen omedelbart.
            </seg>
          </u>
          <note type="speaker" n="ff83f141">
            Anf. 121 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-41" n="956510bd">
            <seg n="ed988144">
              Fru talman! Vi har haft denna diskussion några gånger tidigare
              i kammaren i snarlika interpellationsdebatter. Det låter i och
              för sig lite olika när man diskuterar med olika socialdemokrater.
              Men det är tre punkter som jag tror är värda att påpeka.
            </seg>
            <seg n="ebb04a91">
              Den första är att det finns en varierande grad av distansering
              från den problembild som vi mycket brett var överens om i Sverige
              för bara ett antal år sedan om att vi hade en ohållbar situation.
              Jag brukar generöst försöka säga att det var en socialdemokratisk
              regering som tog initiativ till att bryta en trend som var omöjlig
              och som tillsatte de fundamentala utredningar som lade hela grunden
              för den reform som vi har genomfört. Det fritar inte alls oss
              från ansvar för sådant som inte har blivit perfekt absolut inte
              men man ska inte heller låtsas som att det inte finns en förhistoria
              till detta. Vi hade en dålig historia i Sverige med upp- och nedgångar,
              en bergochdalbaneliknande sjukskrivningsutveckling och ett ständigt
              ökande antal förtidspensioner. Detta var absolut nödvändigt att
              bryta.
            </seg>
            <seg n="7b36305a">
              Jag begär absolut inte att socialdemokrater ska applådera det
              som vi gör, men jag skulle uppskatta en stringent diskussion där
              historiken åtminstone kan vara någorlunda tydlig och korrekt beskriven.
            </seg>
            <seg n="4106e6dc">
              Den andra punkten är att man måste skilja de riktigt väsentliga
              frågorna från de frågor som tål att fortsatt diskuteras. Hälften
              så många är i dag sjukskrivna hälften så länge. Det låter ibland
              som om det är en ekonomisk vinst. Det är fundamentala mänskliga
              vinster i detta.
            </seg>
            <seg n="0af24a29">
              Jag tvivlar inte ett ögonblick på att det finns människor som
              har farit illa. Jag tvivlar inte heller ett ögonblick på att vi
              har en del arbete kvar att göra. Jag kommer tillbaka till det
              alldeles strax. Men den grundläggande och allra väsentligaste
              slutsatsen är att när hälften så många är sjukskrivna hälften
              så länge får vi färre fall som går så långt att dessa människor
              aldrig kommer tillbaka till eget arbete och egen försörjning.
              Det är dessa mänskliga tragedier och denna långvariga fattigdom
              som vi försöker undvika.
            </seg>
            <seg n="d5622830">
              Att inte se det och att inte inse konsekvenserna av detta är
              att blunda för de stora förändringarnas betydelse. Det är väl
              belagt vilka risker det finns i långvarigt utanförskap. Det är
              väl belagt vilka faror det finns med långa sjukskrivningar och
              att inte ha egna inkomster. Det finns till och med generationsstudier
              på detta. Om det finns minsta chans att hjälpa människor tillbaka
              till egen försörjning har det ett starkt socialpolitiskt värde.
              Där upplever jag att jag går i en stark svensk välfärdspolitisk
              tradition som har gått långt över partigränserna i flera decennier
              i Sverige.
            </seg>
            <seg n="188de8f6">
              Den tredje punkten som jag vill påpeka, och som ingen som är
              intresserad av välfärdspolitik kan ha missat, är att det pågår
              ett arbete som vi annonserade bokstavligt talat den 5, eller möjligen
              den 6, oktober förra året och som vi redan då sade kommer att
              ta hela vintern, och vi sade att vi kommer att återkomma under
              våren med våra samlade analyser och våra samlade förslag av den
              översyn av själva sjukförsäkringsreformen som nu pågår. Detta
              arbete pågår fortfarande i oförminskad takt. Det går precis enligt
              tidsplanen. Vi kommer att återkomma under våren.
            </seg>
          </u>
          <note type="speaker" n="9df04b01">
            Anf. 122 MONICA GREEN (S):
          </note>
          <u who="monica_green_0b84cd" xml:id="i-b832821852189d89-1" n="15093ca9">
            <seg n="55871802">
              Fru talman! Låt oss tala om väsentligheterna. Det är precis därför
              som jag har ställt interpellationen. Jag upplever inte att Ulf
              Kristersson har svarat på dessa frågor tidigare, nämligen att
              det nu tillkommer nya sjukdomar och nya depressioner för att människor
              är utsatta för ekonomiska svårigheter. Det framkallas depressioner
              i samband med besked från Försäkringskassan. Det nämner inte Ulf
              Kristersson över huvud taget. Han säger att han vill tala om väsentligheterna.
            </seg>
            <seg n="d5c88cc2">
              Om inte detta är väsentligt nog, att ni framkallar nya sjukdomar,
              kan han väl ändå kommentera att det numera är unga människor,
              under 26 år, som förtidspensioneras i stor utsträckning. Tänker
              ni ta med detta också i denna översyn? Om ni inte tänker ta med
              detta med att ni framkallar nya sjukdomar, vilket verkar vara
              svaret eftersom ministern inte vill ta till sig den frågan, kan
              jag fråga om ni kommer att göra en översyn av de unga människor
              som förtidspensioneras.
            </seg>
            <seg n="f7a97498">
              Ni kastar ut människor ur trygghetssystemen ur den ekonomiska
              tryggheten. Sedan säger ni: Titta så bra det är och så många som
              har blivit friska! Återigen: Man blir inte frisk bara för att
              man sorteras ut ur en kedja och för att man kommer till en viss
              tidsgräns.
            </seg>
            <seg n="a5fb7f9a">
              75 000 personer kommer att utförsäkras under åren 20102014, inte
              för att de är friska utan för att de har nått en viss tidsgräns.
              Det är klart att man kan slå sig för bröstet och säga att det
              är bra att vi får bättre siffror för detta. En del av dessa människor
              hänvisas till Arbetsförmedlingen. Därifrån kommer de tillbaka
              igen till sjukförsäkringen. En del försvinner ur systemet. En
              del vet man inte vart de tar vägen. De blir beroende av någon
              anhörig eller skaffar sig ett leverne på annat sätt.
            </seg>
            <seg n="3641df73">
              Vi vet att åtta av tio kommuner har ökat sina socialbidragsutbetalningar.
              Vi vet också att 70 000 fler människor lever i utanförskap nu
              än när den borgerliga regeringen vann valet 2006. Utanförskapet
              har ökat. Det antal människor som nu lever utan försäkring över
              huvud taget har också ökat. Det är det som man skulle kunna kalla
              för utanför utanförskapet.
            </seg>
            <seg n="83bb92a1">
              Detta är alarmerande. Men det ingår i er politik eller gör det
              inte det, ministern? Tycker ni att sjukförsäkringssystemet ska
              gälla alla, eller ska man försämra tillräckligt mycket så att
              människor ska skaffa sig privata alternativ? Det passar inte alla,
              och då får vi större skillnader. Jag vet ju att ni tror på en
              sådan typ av samhälle med större skillnader. Då ska man hitta
              morötter för att komma tillbaka till arbete, till att jobba sig
              upp, göra karriär och så vidare. Det är er människosyn. Jag respekterar
              det, även om jag inte tror ett dugg på detta sätt att organisera
              ett samhälle.
            </seg>
            <seg n="d03b162b">
              Vi socialdemokrater tror på att vi ska hjälpa dem som har det
              svårt. Vi ska se till att vi har ett trygghetssystem som fungerar.
              Vi ska inte göra det allt sämre, som nu.
            </seg>
            <seg n="44b0dab9">
              Jag vill fortfarande ha svar av ministern på hur han tänker göra
              med översynen. Tänker ni ta med de alarmerande rapporterna om
              att ni nu skapar nya sjukdomar?
            </seg>
          </u>
          <note type="speaker" n="c404806f">
            Anf. 123 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-42" n="956510bd">
            <seg n="527a207a">
              Fru talman! Jag uppfattar de flesta kommentarerna som mer av
              torgmöteskaraktär. Men jag kan kommentera två saker.
            </seg>
            <seg n="da4e56ab">
              Det ena är att jag inte är medicinare. Jag vet inte vad interpellanten
              har för medicinsk bakgrund, men jag nöjer mig med att den medicinska
              vetenskapen får ägna sig åt frågor om diagnoser och om vilka följdkonsekvenser
              detta får. Det är inte vår uppgift att i talarstolen i riksdagen
              försöka värdera detta, utan jag utgår från att professionen fungerar
              väl i det avseendet.
            </seg>
            <seg n="f0731d3c">
              Den andra kommentaren jag kan ge gäller aktivitetsersättningen.
              Som jag har sagt flera gånger är det en viktig fråga. Vi har ett
              helt oreformerat system med förtidspensionering av unga människor.
              6 500 unga människor leds in i förtidspension. Det är helt ohållbart.
              Detta har pågått sedan 2003 en ständig ökning av unga förtidspensionärer.
            </seg>
            <seg n="d377d9e7">
              Det är ingen lätt sak att ändra på detta. Det får många följdkonsekvenser.
              När vi så småningom tar itu med frågan ska vi göra det mycket
              noggrant och genomtänkt. Men det är en lika ohållbar situation
              som fullvuxnas förtidspensionering före reformen; det är alldeles
              uppenbart.
            </seg>
          </u>
          <note type="speaker" n="9e9ceeac">
            Anf. 124 MONICA GREEN (S):
          </note>
          <u who="monica_green_0b84cd" xml:id="i-b832821852189d89-2" n="15093ca9">
            <seg n="44ccef5c">
              Fru talman! Det var inte mycket till svar, det heller. Ministern
              säger att han inte kan ställa några diagnoser. Men vad jag vill
              veta är om han tänker ta de alarmerande rapporterna på allvar.
              Tänker han ta med detta i översynen? Tänker han borra vidare i
              det? Tänker han försöka ta reda på av professionen vad som ligger
              bakom detta? Och tänker han försöka göra något åt detta och förebygga
              de sjukdomar som nu kommer upp?
            </seg>
            <seg n="b9fcd04d">
              Cancersjuka patienter får ett psykiskt lidande i samband med
              att de får besked om att de inte ska få någon ersättning längre.
              Det finns bröstcancerpatienter vars tillfrisknande stannar av
              trots att de får medicin just därför att de får en ekonomisk stress.
            </seg>
            <seg n="1c0cb00c">
              Om nu inte ministern tycker att han kan bedöma dessa frågor skulle
              det vara intressant att veta om han tänker fråga någon som han
              tror kan frågorna och ta med det i den översyn som ska komma någon
              gång under våren.
            </seg>
          </u>
          <note type="speaker" n="dcb7cd96">
            Anf. 125 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-43" n="956510bd">
            <seg n="1b4637c9">
              Fru talman! Jag har nämnt flera gånger, även i denna talarstol,
              att i översynen ingår den grundläggande frågeställningen om det
              är så att människor som är för sjuka för att komma till Arbetsförmedlingen
              ändå har kommit dit. Den ingår definitivt i själva översynen.
            </seg>
            <seg n="3b4fcdae">
              I övrigt får man väl säga att själva det grundläggande syftet
              med hela sjukförsäkringen är att människor som är sjuka och som
              till följd av sjukdom saknar arbetsförmåga ska kunna vara sjukskrivna
              eller ytterst, om de har en varaktig oförmåga att arbeta, kunna
              få förtidspension. Det är det som allt detta handlar om.
            </seg>
            <seg n="cb0a8be0">
              Det går tillbaka till den medicinska vetenskapens uppfattning
              om vad som är sjukdom, hur man bedömer sjukdom och vilka konsekvenser
              detta får. Jag aktar mig mycket noga för att försöka värdera den
              sortens saker. Det är därför vi har läkarintyg. Det är därför
              vi har försäkringsmedicinska rådgivare och det är därför vi har
              hela denna process. Den går ut på att Försäkringskassan ska kunna
              fatta professionella beslut på grundval av sjukdom och oförmåga
              att arbeta.
            </seg>
            <seg n="1ce71c3b">
              Ytterst är detta närmast en existentiell fråga den stora och
              svåra frågan om vem som ytterst ska förväntas försöka försörja
              sig själv och vem som ytterst ska bli garanterad försörjning av
              samhället gemensamt. Det är en svår fråga. Det kommer alltid att
              finnas en gråzon med människor som ligger precis på gränsen till
              det ena eller det andra.
            </seg>
            <seg n="6f5b551f">
              Om man inte tar denna fråga på allvar gör man det enkelt för
              sig. Då säger man i praktiken: Vi nöjer oss med ett läge där vi
              förtidspensionerar 73 000 personer per år för att slippa de svåra
              frågeställningarna. Det tyckte vi var omöjligt och ohållbart.
              Det tyckte ni en gång var ohållbart. Då tvingas vi ställa oss
              svåra frågor som kräver svåra och omdömesgilla svar. Vi kommer
              att försöka försvara dessa frågor efter allra bästa förmåga. Men
              det kräver ett visst mått av allvar också under själva arbetet.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="3fbf7cdd">
            13 § Svar på interpellation 2010/11:199 om förändrad sjukförsäkring
          </note>
          <note type="speaker" n="04900d43">
            Anf. 126 Statsrådet ULF KRISTERSSON (M):
          </note>
          <u who="unknown" xml:id="i-43791c03823fee52-5" n="956510bd">
            <seg n="510f7733">
              Fru talman! Marie Nordén har frågat mig vilka förändringar i
              sjukförsäkringen jag är beredd att ta initiativ till. Hon har
              även frågat om de av mig initierade åtgärderna kommer att leda
              till att långtidssjuka får sjukpenning så länge de är sjuka och
              sedan får nya verkliga uppgifter i arbetslivet.
            </seg>
            <seg n="fc1ad4c5">
              Marie Nordén hänvisar till ett tidigare svar från mig. I detta
              framhöll jag vikten av att socialförsäkringen och Försäkringskassan
              ska ha medborgarnas fulla förtroende. För att detta ska vara möjligt
              krävs bland annat att myndighetens verksamhet präglas av god service
              och en hög kvalitet i handläggningen. Tillämpningen av socialförsäkringen
              ska vara enhetlig, och rätt person ska få rätt ersättning i tid.
            </seg>
            <seg n="1525ec69">
              En förutsättning för en försäkring med höga ersättningsnivåer
              är att människor kan lita på att sjukpenning betalas ut till dem
              som på grund av sjukdom inte kan förvärvsarbeta. Den nuvarande
              regeringen, liksom den tidigare socialdemokratiska, har vidtagit
              åtgärder för att förstärka Försäkringskassans försäkringsmässiga
              prövning av rätten till sjukpenning. Sjukpenning ska bara betalas
              ut till den som på grund av sjukdom är arbetsoförmögen. En i det
              närmaste oundviklig följd av att Försäkringskassan prövar inkomna
              ersättningsanspråk är att alla inte får sjukpenning eller inte
              får det lika länge som de själva önskar. Jag ville med mitt svar
              ändå peka på att de allra flesta får precis den ersättning de
              har begärt. 97 procent får den ersättning de begär. 98 procent
              lämnar sjukförsäkringen därför att de återgår i arbete.
            </seg>
            <seg n="c835bbcc">
              Om Försäkringskassan inte beviljar sjukpenning erbjuder Försäkringskassan
              ett överlämningsmöte med Arbetsförmedlingen så att den enskilde
              kan få stöd för att hitta ett lämpligt arbete om han eller hon
              inte kan återgå i sitt gamla arbete.
            </seg>
          </u>
          <note n="f7fdf273">
            Anf. 127 MARIE NORDÉN (S):
          </note>
          <u who="unknown" xml:id="i-603d06bfa2a4b5f1-5" n="956510bd">
            <seg n="3d8678fd">
              Fru talman! Jag vill börja med att tacka ministern för svaret
              även om det inte var något svar på min fråga om vilka förändringar
              som ministern är beredd att ta initiativ till. Det oroar mig.
              Hade det varit så att ministern inte kunde svara på frågan utifrån
              att det pågår ett arbete i Regeringskansliet och nu har ministern
              i en tidigare debatt sagt att det faktiskt är så hade jag ändå
              önskat att det hade funnits något slags problematisering av den
              fråga som jag ställer och att ministern kanske hade kunnat peka
              på vilka svagheter som han ser i det nuvarande regelverket.
            </seg>
            <seg n="aec7f3be">
              Ministern framhåller vikten av att socialförsäkringen och Försäkringskassan
              ska ha medborgarnas fulla förtroende. Det är en ganska intressant
              vinkling i svaret. Jag delar självfallet den bedömningen. Men
              ser inte ministern hur det regelverk som kom med den nya sjukförsäkringen
              urholkar förtroendet för Försäkringskassans möjlighet att bedöma
              människors arbetsoförmåga eller förmåga för den delen? Ser inte
              ministern att en administrativ gräns, och inte om du faktiskt
              är sjuk, avgör hur länge du ska vara sjukskriven och att det faktiskt
              undergräver tilliten till sjukförsäkringen?
            </seg>
            <seg n="ec118d94">
              Det är inte Försäkringskassans personal som ska ifrågasättas,
              utan det är regeringen och den borgerliga majoriteten i riksdagen
              som har ansvaret för den utsorteringskedja som drabbar så många
              människor i dag. Regeringen har ansvar för att regelverket ser
              ut som det gör och inte handläggaren som har att följa det regelverket.
            </seg>
            <seg n="188d77c0">
              Nu kan vi konstatera att de förändringar i regelverket som hastades
              igenom av den borgerliga regeringen under den förra mandatperioden
              har fått orimliga konsekvenser för enskilda individer. Jag säger
              inte att vi tidigare hade ett system som på något sätt var felfritt
              och att det inte fanns saker som måste göras. Men när man hastade
              igenom förslag struntade man fullkomligt i remissinstansernas
              påpekanden om vad det skulle kunna leda till och att det fanns
              stora risker att människor faktiskt skulle hamna utanför systemet,
              och det är precis det som har hänt nu.
            </seg>
            <seg n="e30b441c">
              Vi ser gång efter annan hur sjuka får beskedet att deras tid
              som sjukskrivna är över. Bedömningsgrunden för arbetsförmågan
              har många gånger dragits till en ganska absurd nivå. Jag har ett
              exempel som väldigt tydligt visar detta.
            </seg>
            <seg n="7b315af6">
              Det spelar ingen roll om man väntar på en operation för diskbråck
              och behöver rehabilitering efter det, som ambulanssjukvårdaren
              Pernilla i Bräcke en tjej som jag känner. Inte ens då hon låg
              på sjukhus för operation hade hon rätt att vara sjukskriven trots
              att hennes läkare bekräftade att hon inte kunde arbeta som ambulanssjukvårdare
              för tillfället, men med operation och rehabilitering skulle hon
              kunna gå tillbaka till sitt fasta arbete. Hon behövde bara lite
              mer tid, men det tillåter inte den nya sjukförsäkringen. Beskedet
              från Försäkringskassan, helt enligt regelverket, var att hon skulle
              säga upp sig från sin fasta anställning och söka något annat jobb.
            </seg>
            <seg n="bad319bd">
              Jag vet att ministern inte kan eller vill kommentera enskilda
              fall, och det begär jag inte heller, men Pernilla är långt ifrån
              ensam. Varje så kallat enskilt fall är ett resultat av ett regelverk
              som inte fungerar. Då många enskilda fall upprepas kan man tycka
              att det borde få konsekvenser.
            </seg>
            <seg n="587407eb">
              Återigen är min fråga till ministern: Vilka förändringar är ministern
              beredd att göra?
            </seg>
          </u>
          <note type="speaker" n="a07a9e4c">
            Anf. 128 Statsrådet ULF KRISTERSSON (M):
          </note>
          <u who="unknown" xml:id="i-43791c03823fee52-6" n="956510bd">
            <seg n="0e504c5b">
              Fru talman! På den konkreta frågan kan mitt svar inte bli annat
              än det jag just gav. Vi arbetar med den översyn som vi har aviserat.
              Vi kommer att komma tillbaka under våren. Jag kan inte, och jag
              tänker inte, ge några svar som föregriper den analysen och de
              samlade förslagen.
            </seg>
            <seg n="f9dab83e">
              När vi påbörjade det arbetet påpekade vi också att det var några
              saker som vi tyckte var väsentliga att titta på. Är det så att
              alltför sjuka människor, som kommer att förbli sjuka men som ändå
              har arbetsförmåga, kommer till Arbetsförmedlingen och inte kan
              dra nytta av det stöd de ska få där? Finns det fyrkantigheter
              i bedömningar som inte var avsedda? Har de undantag från tidsgränsen
              som denna kammare har beslutat om fått de konsekvenser som vi
              avsåg? Dessa saker tittar vi på. Det är väl känt sedan sent i
              höstas.
            </seg>
            <seg n="02bbfc6c">
              I själva sakfrågan vidhåller jag min ståndpunkt att tidsgränserna
              är väldigt viktiga. Det tyckte i praktiken också uppdragsgivaren
              till den utredning som arbetade fram den grundläggande idén bakom
              detta. Uppdraget till den förra Socialförsäkringsutredningen var
              ju att fundera på om Sverige ska vara nästan det enda land i Europa
              som står utan tidsgränser i sjukförsäkringen. Det fanns en implicit
              fråga om detta verkligen är rimligt. Jag vågar säga att de allra
              flesta svarade nej på den frågan. Det är lätt att glömma bort
              den sortens analyser i efterhand.
            </seg>
            <seg n="d2fcc764">
              Även efter utredningen tyckte många att det var absolut nödvändigt
              att det finns en brådska i systemet och att vi vågar ställa oss
              de besvärliga frågorna om hur och när man kan komma tillbaka och
              till vilken sorts arbete man kan komma tillbaka om man inte kan
              komma tillbaka till just det arbete man har i dag. Allt detta
              är svåra frågor. Det är viktiga frågor. Ingenting är enklare än
              att i efterhand säga att vi skulle vilja slippa att ställa oss
              de frågorna. Detta fritar inte oss, och inte heller för den delen
              myndigheten, från eventuella fel som begås inom ramen för den
              prövningen. Det är det vi arbetar med just nu, men jag är helt
              övertygad om att den grundläggande inriktningen måste ligga fast.
            </seg>
          </u>
          <note n="9814db91">
            Anf. 129 MARIE NORDÉN (S):
          </note>
          <u who="unknown" xml:id="i-603d06bfa2a4b5f1-6" n="956510bd">
            <seg n="90445e28">
              Fru talman! Vi tillsatte en utredning som lämnade ifrån sig en
              rad förslag. Alltid tidigare har man efter utredningar lämnat
              förslag som går till Lagrådet och hamras igenom en stor grupp
              remissinstanser där man kan peka på brister i det förslag som
              man tänker lägga fram. Det är i alla fall den ordning som den
              tidigare, socialdemokratiska regeringen använde sig av och tyckte
              fungerade väldigt bra. Det är ganska uppenbart att om vi hade
              fått lägga förslaget, som ministern säger, hade vi också fått
              svaret att det här var feltänkt. Då måste man kanske tänka om.
            </seg>
            <seg n="0cd3ae23">
              Problemet den här gången var att man struntade fullkomligt i
              vad remissinstanserna kom fram till och föreslog.
            </seg>
            <seg n="4ca26046">
              Visst krävs det en avstämning. Man ska inte lämna sjukskrivna
              vind för våg. Det måste följas upp, och det ska man göra. Därför
              har vi också lämnat ett konkret förslag för att rätta till de
              problem som har uppstått med den sjukförsäkring som vi har i dag.
              Det gjorde vi i höstbudgeten. Vi vill ha en individuell bedömning
              i stället för en administrativ gräns. Jag tror faktiskt att ministern
              kan se skillnaden.
            </seg>
            <seg n="f2c2da35">
              Man kan förändra och förbättra ett system utan att försämra för
              en liten grupp människor som kastas ut och får betala ett väldigt
              högt pris för att politiker sedan ska kunna säga att man har gjort
              någonting nödvändigt och någonting som är bra för 97 procent av
              befolkningen, för de får ut sin sjukförsäkring. Dessa 3 procent
              kan tyckas vara väldigt lite. Men 42 000 personer har hittills
              blivit utförsäkrade, och 17 000 kommer att utförsäkras under det
              kommande året om man inte gör någonting. Jag tycker att det är
              ett väldigt högt pris som de personerna ska betala för att regeringen
              säger sig ha gjort en framgångsrik förändring som har fått ordning
              på ett system som inte fungerade.
            </seg>
            <seg n="c567fcb4">
              Jag håller med ministern om att det behövs satsningar på rehabilitering
              och att det är viktigt att människor som står långt bort från
              arbetsmarknaden också får det stöd de behöver. Därför har vi också
              lämnat förslag på öronmärkta resurser till samverkansförbunden.
              Stödet till samverkansförbunden har halverats under den senaste
              tiden. Vi ser att Försäkringskassan, Arbetsförmedlingen, kommunens
              socialtjänst, landstiget och sjukvården behöver jobba mer tillsammans
              för att stötta de personer som är längst bort från arbetsmarknaden.
              Jag vill gärna veta varför ministern tycker att det är bra och
              nödvändigt att krympa resurserna till samverkansförbunden.
            </seg>
            <seg n="59b607ca">
              Jag tror att det var på söndagen före valet som vi fick besked
              om att detta skulle vara ordnat på måndagen. Reinfeldt meddelade
              att det nog skulle vara fixat på måndagen för den kvinna som låg
              hemma och var utförsäkrad och inte kunde arbeta.
            </seg>
            <seg n="7ac2c1de">
              Det är många som är besvikna över att ingenting händer. De flesta
              av oss visste att det skulle bli så. Det har inte hänt någonting
              sedan valet. Det är en väldigt sluten process just nu, och det
              är därför vi väcker dessa frågor. Det är vårt enda sätt att tillföra
              någonting till frågeställningarna och försöka belysa de problem
              som uppstått med den nya sjukförsäkringslagen.
            </seg>
          </u>
          <note type="speaker" n="59d1b156">
            Anf. 130 Statsrådet ULF KRISTERSSON (M):
          </note>
          <u who="unknown" xml:id="i-43791c03823fee52-7" n="956510bd">
            <seg n="b4b2e2c2">
              Fru talman! Det gläder mig uppriktigt att ni, Marie Nordén, är
              nyfikna på vårt arbete. Motsatsen hade varit mycket värre. Jag
              lovar att vi kommer att tillfredsställa er nyfikenhet relativt
              snart, under våren.
            </seg>
            <seg n="8117d70b">
              På två områden tycker jag att det finns skäl att visa lite ödmjukhet.
              Det ena är, det vet inte minst socialdemokratiska företrädare
              i mitt ämbete, att det är svårt att göra stora sociala reformer.
              Det är genuint svårt. Vi talar om system som påverkar väldigt
              många människor. Det får konsekvenser. I bästa fall får det precis
              de konsekvenser man är ute efter, men det kan också få konsekvenser
              som man inte har avsett. Det får följdkonsekvenser i människors
              beteenden. Man ska vara ödmjuk och man ska vara prestigelös inför
              detta. Det är därför vi nu gör en översyn där vi undersöker om
              det finns sådant som vi kan göra bättre.
            </seg>
            <seg n="374f0784">
              Det andra man ska vara ödmjuk inför är volymerna i de system
              och de frågor som vi hanterar. Det är viktigt inte bara för enskilda
              människors personliga del, utan också för att det handlar om gigantiska
              mängder beslut som ska fattas 19 miljoner beslut, 47 miljoner
              utbetalningar. Den som säger att det inte kräver ett mått av fyrkantighet
              för att vara rättssäker tror jag inte riktigt förstår innebörden
              av sådana stora trygghetssystem.
            </seg>
            <seg n="eaed180f">
              Människor vill bli individuellt bemötta absolut men de vill också
              bli rättssäkert bemötta. Det är få som inser konsekvensen av den
              dramatiska förändring som skett de senaste åren när det gäller
              likabehandling över riket. Vi hade en situation med hundraprocentiga
              differenser mellan län, mellan låt oss säga Jämtland på ena den
              sidan och Jönköping på den andra. Det var hundraprocentiga differenser
              till exempel i fråga om sjukfallens längd för snarliga eller identiska
              diagnoser. Det var genuint orättvist. Man kan diskutera mot vem
              det var mest orättvist, om det var mot den som hade turen att
              få kortare sjukskrivning och därmed större chans att komma tillbaka
              till arbete eller mot den som ville ha och fick en längre sjukskrivningsperiod.
              Så kunde vi bara inte ha det. Alla dessa förändringar var mycket,
              mycket viktiga.
            </seg>
            <seg n="ef9325cc">
              Allra sist: Det är individuella bedömningar men gemensamma regelverk.
              Det är den enskilde personens sjukdom, den enskilde personens
              konsekvenser i form av arbetsoförmåga, som ligger till grund för
              beslutet. Inga schabloner eller kollektiva beslut här inte, tvärtom,
              korrekta, individuella beslut. Och de kan och de ska överprövas
              om det inte blir rätt från början.
            </seg>
          </u>
          <note n="77bfc6dc">
            Anf. 131 MARIE NORDÉN (S):
          </note>
          <u who="unknown" xml:id="i-603d06bfa2a4b5f1-7" n="956510bd">
            <seg n="fd525c6a">
              Fru talman! Nyfikenhet, nja, otålighet skulle jag vilja säga,
              och en frustration över att man låtit det gå så långt. Jag håller
              med om att det är svårt att genomföra stora reformer, men det
              här är delar som gått fel och som man hade kunnat förebygga. Regeringen
              gick in med öppna ögon när den genomförde förändringen.
            </seg>
            <seg n="a7f8484e">
              Tidsbegränsningen har ställt till problem. Den har resulterat
              i att människor inte får den individuella bedömning som ministern
              hävdar att alla har rätt till. Det ska de ha, men de får den inte.
              Pernilla i Bräcke fick den definitivt inte inte när hon fick samtal
              från handläggaren som följde regelverket och ville diskutera vilket
              jobb Pernilla skulle ta i stället. Det samtalet fick hon dagen
              efter sin operation.
            </seg>
            <seg n="1806e284">
              Man förstår att den handläggaren använder tidsgränsen som måttstock
              och endast tittar på vilken del av Pernilla som kan arbeta, inte
              på hela hennes situation. Man har en tidsgräns som det har sagts
              ska följas, och sedan tittar man att ja, det finns en arbetsförmåga
              på 40 procent. Hon kan kanske sitta, eller stå, i kassan på Ica,
              en Ica som inte finns. Hon ska alltså lämna ett fast jobb som
              hon kan komma tillbaka till. Det är sådana situationer som uppstått
              på grund av ett alldeles för fyrkantigt system. Man delar upp
              människor i procenttal och tror att den 40-procentiga delen av
              Pernilla ska kunna jobba, och resten, som är sjuk, ska vi strunta
              i för hon förlorar sin rätt till rehabilitering.
            </seg>
            <seg n="87fbf058">
              Det är dessa fall, de må vara enskilda, som tillsammans utgör
              en problembild, och jag kan återigen bara säga att jag hoppas
              att ministern tar till sig detta och kommer tillbaka till riksdagen
              med ett bättre förslag som i princip innebär: Tänk om och gör
              rätt.
            </seg>
          </u>
          <note type="speaker" n="f940c675">
            Anf. 132 Statsrådet ULF KRISTERSSON (M):
          </note>
          <u who="unknown" xml:id="i-9f575fbb7a3048d1-44" n="956510bd">
            <seg n="cbbf5aa0">
              Fru talman! I en fråga är vi möjligen överens, nämligen att det
              grundläggande regelverkets syfte är att alla ska prövas individuellt
              för möjligheten att komma tillbaka till samma arbete, därefter
              prövas för möjligheten att komma tillbaka till ett annat arbete
              hos samma arbetsgivare och sedan prövas mot hela den samlade arbetsmarknaden,
              inklusive olika former av skyddade anställningar. För detta finns
              ett stegvis systematiskt arbete som ska göras, och jag tror att
              det är absolut nödvändigt att det görs om man ska komma vidare.
            </seg>
            <seg n="927a78f4">
              Vi tycker uppenbarligen olika i fråga om tidsgränserna. Jag tycker
              att tidsgränserna är fundamentala. Det finns tre oberoende utvärderingar,
              en från ISF, Inspektionen för socialförsäkringen, och två från
              IFAU, som har tittat på detta och kommit fram till att det har
              betydelse för återgången i arbete. Rehabiliteringskedjan och dess
              tidsgränser har betydelse för hastigheten tillbaka till arbete.
              Om man inte ser detta är man emot den grundläggande idén bakom
              sjukförsäkringsreformen, och då tycker vi olika. Om man ser detta
              finns det säkert utrymme att diskutera exakta förändringar i tillämpningen.
            </seg>
          </u>
          <note n="e1fb10b7">
            Överläggningen var härmed avslutad.
          </note>
          <note n="a6452447">
            14 § Hänvisning av ärende till utskott
          </note>
          <note n="2ec3d4bb">
            Föredrogs och hänvisades
          </note>
          <note n="e1be868f">
            15 § Bordläggning
          </note>
          <note n="5a9855a3">
            Anmäldes och bordlades
          </note>
          <note n="5da83e6f">
            16 § Anmälan om interpellationer
          </note>
          <note n="642fb9b1">
            Anmäldes att följande interpellationer framställts
          </note>
          <note n="590f9550">
            den 17 februari
          </note>
          <note n="f6349ce3">
            Peter Persson
          </note>
          <note n="9912a89e">
            Gunilla Svantorp
          </note>
          <note n="e744bc18">
            Interpellationerna redovisas i bilaga som fogats till riksdagens
            snabbprotokoll tisdagen den 1 mars.
          </note>
          <note n="cfb3fdf0">
            17 § Anmälan om frågor för skriftliga svar
          </note>
          <note n="a05efe90">
            Anmäldes att följande frågor för skriftliga svar framställts
          </note>
          <note n="590f9550">
            den 17 februari
          </note>
          <note n="46053e02">
            Jonas Sjöstedt
          </note>
          <note n="cb868f5a">
            Lars Gustafsson
          </note>
          <note n="cc30218b">
            Frågorna redovisas i bilaga som fogats till riksdagens snabbprotokoll
            tisdagen den 1 mars.
          </note>
          <note n="2276af78">
            18 § Anmälan om skriftliga svar på frågor
          </note>
          <note n="1920f862">
            Anmäldes att skriftliga svar på följande frågor inkommit
          </note>
          <note n="590f9550">
            den 17 februari
          </note>
          <note n="f6349ce3">
            Peter Persson
          </note>
          <note n="f6349ce3">
            Peter Persson
          </note>
          <note n="0e8e8c3a">
            Jacob Johnson
          </note>
          <note n="9337faa9">
            Eva Olofsson
          </note>
          <note n="9bdc74f8">
            Hans Olsson
          </note>
          <note n="b47e555c">
            Svaren redovisas i bilaga som fogats till riksdagens snabbprotokoll
            tisdagen den 1 mars.
          </note>
          <note n="0476a821">
            19 § Kammaren åtskildes kl. 17.46.
          </note>
          <note n="496d29ab">
            Förhandlingarna leddes
          </note>
          <note n="1b1895e1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
