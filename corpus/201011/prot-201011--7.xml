<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--7</head>
          <docDate when="2010-10-26">2010-10-26</docDate>
        </div>
      </front>
      <body>
        <div>
          <note n="ff9a125a">
            ﻿
          </note>
          <note n="1cea781e">
            Riksdagens protokoll
          </note>
          <note n="4eef6eb6">
            2010/11:7
          </note>
          <note type="date" n="a41a9f62">
            Tisdagen den 26 oktober
          </note>
          <note n="c62083a0">
            Kl. 13:00 - 18:49
          </note>
          <note n="ac135127">
            1 § Avsägelser
          </note>
          <note n="d1bcff85">
            Talmannen meddelade att HG Wessberg (M) anhållit om entledigande
            från uppdraget som ledamot av riksdagen från och med den 26 oktober
            2010.
          </note>
          <note n="f4cf64ea">
            Kammaren biföll denna anhållan.
          </note>
          <note n="86b15ce4">
            Talmannen meddelade
          </note>
          <note n="cc88b73c">
            att Lars-Erik Edlund avsagt sig uppdraget som ledamot i styrelsen
            för Stiftelsen Riksbankens Jubileumsfond från och med den 1 november,
          </note>
          <note n="db8194d7">
            att Birgitta Svensson avsagt sig uppdraget som ledamot i styrelsen
            för Stiftelsen Riksbankens Jubileumsfond från och med den 1 november
            och
          </note>
          <note n="bd6d327c">
            att Inger Österdahl avsagt sig uppdraget som suppleant i styrelsen
            för Stiftelsen Riksbankens Jubileumsfond från och med den 1 november.
          </note>
          <note n="df8473c8">
            Kammaren biföll dessa avsägelser.
          </note>
          <note n="16229a70">
            2 § Val
          </note>
          <note type="speaker" n="fb241b79">
            Anf. 1 ULF BERG (M):
          </note>
          <note n="b0db05cf">
            Herr talman! Valberedningen har enhälligt godkänt gemensamma
            listor för valen av ledamöter och suppleanter. De listorna gäller
            Stiftelsen Riksbankens Jubileumsfond och Europarådets svenska
            delegation.
          </note>
          <u who="ulf_berg_cf3d93" xml:id="i-c22fc19e141daf32-0" n="75f98000">
            <seg n="4f5de48f">
              I egenskap av ordförande i valberedningen skulle jag vilja överlämna
              listorna till talmannen och med glädje konstatera att det i kammaren
              i dag finns kopior på dem och även på föredragningslistorna, vilket
              är bra.
            </seg>
            <seg n="a5b4ee3c">
              Skälet till dröjsmålet är ett EU-möte i Luxemburg.
            </seg>
            <seg n="ee23cf74">
              Skälet till dröjsmålet är sedan tidigare inbokade engagemang.
            </seg>
            <seg n="ee23cf74">
              Skälet till dröjsmålet är sedan tidigare inbokade engagemang.
            </seg>
            <seg n="c2546089">
              Interpellationen kommer att besvaras tisdagen den 16 november
              2010. Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
            <seg n="c2546089">
              Interpellationen kommer att besvaras tisdagen den 16 november
              2010. Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
          </u>
          <note n="b58e5b42">
            Talmannen meddelade att en promemoria med föreslagna namn och
            valperioder för de olika valen hade delats ut till riksdagens
            ledamöter.
          </note>
          <note n="fa1d3580">
            3 § Val av ledamöter i styrelsen för Stiftelsen Riksbankens Jubileumsfond
          </note>
          <note n="24a61c4f">
            Företogs val av nio ledamöter i styrelsen för Stiftelsen Riksbankens
            Jubileumsfond.
          </note>
          <note n="1010abe6">
            Sedan den av Ulf Berg för detta val avlämnade gemensamma listan
            godkänts av kammaren befanns följande personer, vilkas namn i
            här angiven ordning upptagits på listan, valda till ledamöter
            i styrelsen för Stiftelsen Riksbankens Jubileumsfond
          </note>
          <note n="3058ccf6">
            4 § Val av ordförande och vice ordförande i styrelsen för Stiftelsen
            Riksbankens Jubileumsfond
          </note>
          <note n="147da712">
            Företogs val av ordförande och vice ordförande i styrelsen för
            Stiftelsen Riksbankens Jubileumsfond.
          </note>
          <note n="33c6abc6">
            Enligt ett enhälligt förslag av valberedningen valdes till
          </note>
          <note n="dcbe78c4">
            ordförande
          </note>
          <note n="da92eef6">
            vice ordförande
          </note>
          <note n="9b487446">
            5 § Val av personliga suppleanter i styrelsen för Stiftelsen
            Riksbankens Jubileumsfond
          </note>
          <note n="df4695b7">
            Företogs val av nio personliga suppleanter i styrelsen för Stiftelsen
            Riksbankens Jubileumsfond.
          </note>
          <note n="ca88597b">
            Sedan den av Ulf Berg för detta val avlämnade gemensamma listan
            godkänts av kammaren befanns följande personer, vilkas namn i
            här angiven ordning upptagits på listan, valda till personliga
            suppleanter i styrelsen för Stiftelsen Riksbankens Jubileumsfond
          </note>
          <note n="38e0df50">
            6 § Val av ledamöter och suppleanter i Europarådets svenska delegation
          </note>
          <note n="eed6f076">
            Företogs val av sex ledamöter och sex suppleanter i Europarådets
            svenska delegation.
          </note>
          <note n="03846060">
            Sedan de av Ulf Berg för dessa val avlämnade gemensamma listorna
            godkänts av kammaren befanns följande personer valda från den
            1 november 2010 till motsvarande tidpunkt efter nästa riksdagsval
            till
          </note>
          <note n="6a4d9413">
            ledamöter i Europarådets svenska delegation
          </note>
          <note n="5f76a647">
            suppleanter i Europarådets svenska delegation
          </note>
          <note n="11784c67">
            7 § Justering av protokoll
          </note>
          <note n="061d8584">
            Justerades protokollet för den 19 oktober.
          </note>
          <note n="0a5641b1">
            8 § Utökning av antalet suppleanter i vissa utskott och i EU-nämnden
          </note>
          <note n="fdb94cc8">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note n="bf43145c">
            Kammaren medgav dessa utökningar.
          </note>
          <note n="992b46cb">
            9 § Val av extra suppleanter i vissa utskott och i EU-nämnden
          </note>
          <note n="f4bf55ab">
            Företogs val av extra suppleanter i vissa utskott och i EU-nämnden.
          </note>
          <note n="9f4bfbca">
            Kammaren valde i enlighet med valberedningens förslag till
          </note>
          <note n="6d1f9e5d">
            suppleant i utrikesutskottet
          </note>
          <note n="266a489a">
            suppleant i socialförsäkringsutskottet
          </note>
          <note n="3b0c42cf">
            suppleant i socialutskottet
          </note>
          <note n="87b8351b">
            suppleant i kulturutskottet
          </note>
          <note n="a3fc0d0d">
            suppleant i arbetsmarknadsutskottet
          </note>
          <note n="e2e27ef3">
            suppleant i EU-nämnden
          </note>
          <note n="2740f076">
            10 § Anmälan om inkommet protokollsutdrag från utskott
          </note>
          <note n="b36c4b91">
            Talmannen anmälde att ett utdrag ur prot. 2010/11:4 från torsdagen
            den 21 oktober i ärende om subsidiaritetsprövning av EU-förslag
            inkommit från miljö- och jordbruksutskottet.
          </note>
          <note n="fe6ee0c5">
            11 § Anmälan om inkomna uppteckningar från EU-nämndssammanträde
          </note>
          <note n="8bc153ca">
            Talmannen anmälde att uppteckningar från EU-nämndens sammanträde
            fredagen den 8 oktober inkommit.
          </note>
          <note n="edcf76df">
            12 § Meddelande om allmänpolitisk debatt
          </note>
          <note n="9d3aa36b">
            Talmannen meddelade att den allmänpolitiska debatten skulle inledas
            efter partiledardebattens slut onsdagen den 3 november ca kl.
            13.00 .
          </note>
          <note n="ab4a3097">
            Meddelandet hade delats ut till riksdagens ledamöter.
          </note>
          <note n="9e30418b">
            13 § Meddelande om information från regeringen
          </note>
          <note n="399e9884">
            Talmannen meddelade att onsdagen den 3 november kl. 15.30 skulle
            statsminister Fredrik Reinfeldt (M) lämna information från Europeiska
            rådets möte den 28 och 29 oktober.
          </note>
          <note n="ab4a3097">
            Meddelandet hade delats ut till riksdagens ledamöter.
          </note>
          <note n="89d42a3d">
            14 § Meddelande om frågestunder hösten 2010
          </note>
          <note n="9f54649a">
            Talmannen meddelade att ett meddelande om frågestunder torsdagar
            kl. 14.00 hösten 2010 delats ut till riksdagens ledamöter.
          </note>
          <note n="116fdc9d">
            15 § Meddelande om preliminär plan för kammarens sammanträden
          </note>
          <note n="7794392b">
            Talmannen meddelade att en preliminär plan för kammarens sammanträden
            hösten 2010 med voteringstider delats ut till riksdagens ledamöter.
          </note>
          <note n="39a8d775">
            16 § Anmälan om fördröjda svar på interpellationer
          </note>
          <note n="1c997975">
            Till riksdagen hade inkommit följande skrivelser:
          </note>
          <note n="74fa89c6">
            Interpellation 2010/11:7
          </note>
          <note n="aa57f3c8">
            Interpellation 2010/11:7 De utförsäkrades situation
          </note>
          <note n="0099fe1b">
            Interpellationen kommer att besvaras tisdagen den 26 oktober
            2010.
          </note>
          <note n="6c64fcde">
            Marianne Jenryd
          </note>
          <note n="cbb401dc">
            Interpellation 2010/11:12
          </note>
          <note n="a1c0373e">
            Interpellation 2010/11:12 Kvaliteten i välfärden
          </note>
          <note n="8da3cbaa">
            Interpellationen kommer att besvaras tisdagen den 2 november
            2010.
          </note>
          <note n="a44d7387">
            Rikard Jermsten
          </note>
          <note n="fc6ac13b">
            Interpellation 2010/11:13
          </note>
          <note n="8d71aed9">
            Interpellation 2010/11:13 Ett växande regeringskansli
          </note>
          <note n="14a6edf9">
            Interpellationen kommer att besvaras tisdagen den 9 november
            2010.
          </note>
          <note n="a44d7387">
            Rikard Jermsten
          </note>
          <note n="19861934">
            Interpellation 2010/11:14
          </note>
          <note n="7b6e8716">
            Interpellation 2010/11:14 Sveriges röst i klimatförhandlingarna
          </note>
          <note n="3b845dc0">
            Lena Ingvarsson
          </note>
          <note n="6d47b273">
            Interpellation 2010/11:16
          </note>
          <note n="4463316a">
            Interpellation 2010/11:16 Ländernas självbestämmande angående
            GMO
          </note>
          <note n="3b845dc0">
            Lena Ingvarsson
          </note>
          <note n="8cb9d24e">
            17 § Svar på interpellation 2010/11:7 om de utförsäkrades situation
          </note>
          <note type="speaker" n="d5038136">
            Anf. 2 Statsrådet ULF KRISTERSSON (M):
          </note>
          <u who="ulf_kristersson_minister_2010" xml:id="i-cf7c1f867b67955c-0" n="31ceb974">
            <seg n="93c6a3d2">
              Herr talman! Det är roligt att vara tillbaka i en interpellationsdebatt
              i riksdagens kammare så här tio år efter den senaste. Något får
              mig att tro att det inte kommer att dröja tio år till nästa gång.
            </seg>
            <seg n="2ea8a97f">
              Patrik Björck har frågat mig om jag avser att vidta några åtgärder
              för att mildra verkningarna av sjukförsäkringsreformen.
            </seg>
            <seg n="7c907209">
              En av de viktigaste frågorna för regeringen när den tillträdde
              i oktober 2006 var att minska det omfattande utanförskapet från
              arbetsmarknaden som till stor del bestod av sjukfrånvaro. Regeringen
              har under föregående mandatperiod genomfört en rad åtgärder som
              syftar till återgång i arbete. Åtgärderna har stor bredd och omfattar
              såväl ändringar som rör regelverket för sjukskrivningsprocessen,
              exempelvis tidsgränser för bedömning av arbetsförmåga, som nya
              samverkans- och stödåtgärder för att underlätta för sjukskrivna
              att komma tillbaka i arbete.
            </seg>
            <seg n="385552e3">
              Sjukförsäkringsreformen har gett resultat. Sjukskrivningsprocessen
              har blivit mer aktiv. Färre individer blir sjukskrivna, och sjukperioderna
              har blivit kortare. Sammantaget har den minskade ohälsan lett
              till en kraftig minskning av utanförskapet.
            </seg>
            <seg n="61570eac">
              Regeringen anser därför att den nuvarande inriktningen ska gälla
              även i fortsättningen. Det är viktigt att säkerställa att avsikterna
              med reformen upprätthålls, exempelvis att den som är svårt sjuk
              och inte kan arbeta ska kunna få ersättning, samtidigt som reformen
              ska öka drivkrafterna och stödet till dem som kan komma tillbaka
              i arbete.
            </seg>
            <seg n="8a2e2327">
              Stora förändringar likt sjukförsäkringsreformen kan dock leda
              till att enskilda människor drabbas av orimliga och icke avsedda
              konsekvenser. Regeringen avser därför att fortsätta följa utvecklingen
              i detta avseende. Det innebär att regeringen i närtid kommer att
              se över om regelverken och deras tillämpning har fått icke avsedda
              konsekvenser för enskilda individer.
            </seg>
          </u>
          <note type="speaker" n="d1d7582e">
            Anf. 3 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-0" n="d0653741">
            <seg n="f998a796">
              Herr talman! Tack, statsrådet, för svaret, och välkommen tillbaka
              till kammaren! För tio år sedan fanns inte jag här. Men jag säger:
              Välkommen! Det ska bli spännande. Jag tror att vi kommer att ha
              intressanta debatter här framöver.
            </seg>
            <seg n="842c4a8d">
              Statsrådet har fått den kanske inte helt enkla uppgiften att
              ta över och försvara ett av regeringens absolut största misslyckanden.
              Dessutom har statsrådet fått uppgiften att försöka ta över efter
              ett statsråd som slets ut efter fyra års arbete med den här frågan.
              Även om gratulationen i fråga om att återkomma är ärligt menad
              kan jag också skicka med en viss sympati i och med den uppgift
              som statsrådet har fått.
            </seg>
            <seg n="249c9c17">
              Det handlar alltså om stupstocken i sjukförsäkringen och det
              stora antal tragedier som vi har sett utspelas i samband med den.
              Tusentals människor lever i ovisshet, och svårt sjuka tvingas
              att som ytterligare börda få ekonomiska problem.
            </seg>
            <seg n="0978b49e">
              Regeringen har så här långt kommit med dubbla besked, otydliga
              besked, men inget konkret som kunnat hjälpa de drabbade. Det var
              det som var bakgrunden till den här interpellationen. Frågan var
              då om statsrådet skulle vidta några åtgärder för att mildra verkningarna
              av den här så kallade sjukförsäkringsreformen.
            </seg>
            <seg n="4615c37c">
              Tyvärr, herr talman, måste jag konstatera, när jag hör svaret,
              att det inte finns några sådana besked från regeringen. Man kommer
              inte med några besked alls om att mildra de saker som man har
              ställt till med.
            </seg>
            <seg n="597443b0">
              Jag tycker att svaret förtjänar att gås igenom lite grann punkt
              för punkt, så att man kan se vad det egentligen innehåller.
            </seg>
            <seg n="496d97e9">
              Till att börja med konstaterar statsrådet att en av de viktigaste
              frågorna för regeringen, när den tillträdde, var att minska det
              så kallade utanförskapet. Då kan vi i alla fall vara överens om
              att man har misslyckats med sin viktigaste fråga. För detta har
              man inte lyckats med.
            </seg>
            <seg n="67ad583d">
              Sedan säger man att sjukförsäkringsreformen i alla fall har gett
              resultat. Det är klart att där blir det kanske inte riktigt lika
              enkelt att konstatera det ena eller det andra, men då blir det
              mer en fråga om definition.
            </seg>
            <seg n="d0366e91">
              Om man nu har lyckats med att ge 2 procent av de personer som
              är utförsäkrade arbete kan man naturligtvis välja att betrakta
              det som ett resultat. Jag tror däremot att det är väldigt tveksamt
              att många skulle ställa upp på den definitionen.
            </seg>
            <seg n="a898523d">
              Hittills har man sett att 2 procent av dem som är utförsäkrade
              har återgått till arbete.
            </seg>
            <seg n="58b2fd90">
              Man säger att man har minskat ohälsan genom det här. Åtskilliga
              människor har genom telefonsamtal, brev och e-post till mig vittnat
              om hur deras ohälsa har ökat när de förutom sin svåra medicinska
              situation har drabbats av oro för sin ekonomi. De har kanske till
              och med drabbats av fattigdom utanpå sjukdomen. Det här har ökat
              ohälsan för de personer som jag har varit i kontakt med.
            </seg>
            <seg n="12a426b0">
              Nu har statsrådet varit i sin funktion så kort tid att statsrådet
              kanske inte har haft möjlighet att ha kontakt med så många av
              de drabbade. Men jag lovar att det bland kamraterna här i kammaren
              finns väldigt många som kan vittna om hur människor vänder sig
              till oss riksdagsledamöter och framför sin förtvivlan inför den
              situation som har uppstått. Och de har inte vittnat om någon minskad
              ohälsa.
            </seg>
            <seg n="8a1a5838">
              Sedan är man klar med att den nuvarande inriktningen fortsättningsvis
              ska gälla. Och så säger man att enligt den inriktningen ska den
              som inte kan arbeta få ersättning. Men om det hade varit på det
              sättet hade jag inte ställt den här interpellationen. Om det inte
              hade varit så att tusentals personer inte har kunnat få ersättning
              genom det här systemet, som regeringen ansvarar för och har genomfört,
              hade inte den här interpellationen ställts, herr talman.
            </seg>
          </u>
          <note type="speaker" n="04f25214">
            Anf. 4 JOHNNY MUNKHAMMAR (M):
          </note>
          <u who="unknown" xml:id="i-cf7c1f867b67955c-1" n="aec72a09">
            <seg n="8089065f">
              Herr talman! Storbritanniens förre premiärminister, Tony Blair,
              var i Helsingfors den 12 oktober. Han talade om komplexa reformer,
              bland annat utifrån sina mycket läsvärda memoarer. Bland annat
              sade han: Min erfarenhet är att man kritiseras när man föreslår
              reformer. Man idiotförklaras när man genomför dem. Men efteråt
              ångrar man att man inte gick längre.
            </seg>
            <seg n="5e78b041">
              Den internationella bilden är tydlig. Regeringar som vågar genomföra
              svåra men viktiga reformer gör ofta ett bestående positivt avtryck
              i sina länder. Mot dem står ofta populister som försöker vinna
              tillfälligt stöd genom att vara förändringens motståndare men
              som talar mot bättre vetande.
            </seg>
            <seg n="42faed4a">
              Så ser också Sveriges reformhistoria till stor del ut. Titta
              på förskolorna! När det föreslogs att vi skulle ha fristående
              förskolor var det en stor debatt. Det var hemskt, och det var
              farligt. Nu har vi detta. Alla tycker att det är självklart. Alla
              är vana vid det.
            </seg>
            <seg n="6bdf4f5a">
              Vi hade telekom. Televerket hade monopol. Sedan skulle man avreglera
              den marknaden, sälja Televerket och privatisera. Nu har vi detta.
              Vi har massor med operatörer. Vi har lägre priser. Vi har fri
              konkurrens. Detta är självklart för alla, fast det var ett stort
              motstånd mot den reformen.
            </seg>
            <seg n="4e5123d0">
              Jobbskatteavdraget har genomförts i olika steg. Vi har sett vilket
              enormt motstånd det varit mot varje enskilt steg från dem som
              har velat känna ett tillfälligt stöd genom ett populistiskt missnöje.
              Men nu har man i efterhand accepterat alla stegen.
            </seg>
            <seg n="d2ee9a51">
              Alla var överens om att sjukförsäkringsreformen var viktig. Det
              fanns ett mycket stort behov, på grund av utanförskapet. Men hur
              var det då med frågan om en bortre tidsgräns? Var den delen nödvändig?
              Ja, vi kan ju fråga expertisen.
            </seg>
            <seg n="60146f3b">
              En förändring vi bedömer som närmast oundgänglig är att en tydlig
              tidsgräns sätts för sjukpenningen. Sveriges extrema sjukskrivningstider
              är unika och det är också det faktum att vi saknar en bortre gräns
              för hur länge man kan uppbära sjukpenning. - - -
            </seg>
            <seg n="f58cc71a">
              En tidsgräns bör kombineras med vissa väl definierade och sällan
              förekommande undantag och en stramare bedömning av rätten till
              varaktig ersättning.
            </seg>
            <seg n="4d0b2483">
              Det här är hämtat från Socialförsäkringsutredningen, som leddes
              av Anna Hedborg, tidigare socialdemokratisk socialförsäkringsminister.
            </seg>
            <seg n="409143fe">
              Den stora frågan blir nu: Vad är det som har fått Socialdemokraterna
              att överge Anna Hedborgs välgrundade position? Varför blev det
              som hon ansåg så viktigt plötsligt en stupstock? Hon var länge
              Socialdemokraternas främsta företrädare i socialförsäkringsfrågor.
              När blev det så att hon hade så otroligt fel?
            </seg>
            <seg n="9ce8bb69">
              Var omprövningen grundad i en saklig analys eller är det samma
              gamla populistiska förändringsmotstånd som sedan kommer att innebära
              att man ändå accepterar reformen i efterhand?
            </seg>
          </u>
          <note type="speaker" n="a6c43e24">
            Anf. 5 EVA-LENA JANSSON (S):
          </note>
          <u who="eva-lena_jansson_29fd87" xml:id="i-d659bea1e91a2a24-0" n="9e982ff5">
            <seg n="32d8627e">
              Herr talman! Den här debatten tycker jag är ganska viktig, om
              sjukförsäkringen och hur den utförsäkrades situation ser ut.
            </seg>
            <seg n="35a53ace">
              Vi har hört statsrådet läsa upp ett svar till Patrik Björck.
              Statsrådet sade så här: Stora förändringar likt sjukförsäkringsreformen
              kan emellertid leda till att enskilda drabbas av orimliga och
              icke avsedda konsekvenser.
            </seg>
            <seg n="2f091c94">
              Det står att det kan leda till det.
            </seg>
            <seg n="a110a00b">
              De som följde med i de här frågorna i valrörelsen och också efteråt
              har hört talas om fallet Annica Holmquist. Jag vet att statsrådet
              inte kan kommentera det, men hon är bara ett av många fall som
              vittnar om att den här så kallade sjukförsäkringsreformen har
              slagit hårt mot människor. Människor har drabbats hårt. Riksrevisionen
              har riktat stark kritik mot regeringen i frågan.
            </seg>
            <seg n="62686a47">
              År 2007 sade dåvarande socialförsäkringsminister Husmark Pehrsson
              att den ändrade sjukförsäkringen syftade till att man skulle kunna
              finansiera skattesänkningar. Det var ganska tydligt att om färre
              var sjuka skulle man kunna sänka skatten för människor.
            </seg>
            <seg n="10f050b5">
              Min fråga till statsrådet är ganska enkel: Tror statsrådet och
              tror regeringen att sjuka människor har blivit friska av att bli
              fattiga?
            </seg>
          </u>
          <note type="speaker" n="50ffda88">
            Anf. 6 FINN BENGTSSON (M):
          </note>
          <u who="finn_bengtsson_40fb24" xml:id="i-c034632dd6ca959e-0" n="d018f666">
            <seg n="d0e402a0">
              Herr talman! Jag får också tacka interpellanten för att han lyfte
              upp den här frågan. Det är nämligen väldigt viktigt att konstatera
              någonting när det gäller det som Patrik Björck nämnde i sitt anförande.
              Det handlar om frågan om att enskilda riksdagsledamöter får enskilda
              människors synpunkter på sitt bord och hur detta stämmer överens
              med vad som är bäst för befolkningen.
            </seg>
            <seg n="f806352f">
              Jag måste först konstatera att det som ministern säger i sitt
              svar är korrekt. Försäkringen har i sin reformering gett resultat.
              Sjukskrivningsprocessen har blivit mer aktiv. Färre individer
              blir sjukskrivna, och sjukperioderna har blivit kortare. Detta
              är helt korrekt.
            </seg>
            <seg n="a2a1832a">
              Man kan titta på det här ur en vetenskaplig synpunkt, vilket
              inte minst vårt kammarkansli önskar att utskotten ska göra. Man
              kan titta på hälsoläget. Precis som Johnny Munkhammar beskrev
              hade vi, när man iscensatte arbetet, ett utanförskap i form av
              sjukförsäkringsanvändande som var ungefär det dubbla i förhållande
              till jämförbara länder i Europa. Det finns forskning som visar
              att en av de mest ohälsosamma situationer som en människa kan
              befinna sig i är att leva i ett utanförskap där man alltså inte
              har någon gräns för sin sjukskrivning, utan man väntar egentligen
              på förtidspensionering.
            </seg>
            <seg n="c166914e">
              Är man förtidspensionär råkar ens hälsoläge rent statistiskt
              vara sådant att man har en sju gånger ökad risk att dö i förtid.
              Detta är verkligen att göra människor en otjänst. Det är därför
              som denna reformering var synnerligen nödvändig. Den har givit
              de goda resultat så här långt som ministern beskrev.
            </seg>
            <seg n="ed7797ff">
              Sedan ska vi också påminna oss om att det i det vidare arbetet
              nu finns en parlamentarisk utredning som arbetar. Förhoppningsvis
              är slutdatum under 2013. Det gör att man tar ett rejält omtag
              i hela denna process.
            </seg>
            <seg n="973bebad">
              Det som har förvånat mig är att Socialdemokraterna, förutom Anna
              Hedborg, har blundat för denna fråga under så lång tid.
            </seg>
            <seg n="1a9605ef">
              Patrik Björck, jag måste påstå att det är allvarligt att man
              inte ser till de ohälsorisker som föreligger när man inte har
              någon planering för människor som faktiskt inte behöver förtidspensioneras.
              Det är faktiskt inte bara sjukligt farligt. Det är dödligt.
            </seg>
          </u>
          <note type="speaker" n="474606e2">
            Anf. 7 EMMA HENRIKSSON (KD):
          </note>
          <u who="emma_henriksson_b9198e" xml:id="i-c83b84b17eeb98cf-0" n="cdf3115f">
            <seg n="4ceedc4e">
              Herr talman! När man pratar om sjukförsäkringsfrågan är det viktigt
              att se bakåt och se den situation som faktiskt rådde innan vi
              genomförde de stora förändringar som vi har genomfört. Det var
              inte ett system som gjorde att människor mådde bra, utan det var
              ett system som gjorde att väldigt många mådde extremt dåligt.
              Många mådde så dåligt att de inte ens orkade höra av sig. Det
              var den situation som vi behövde komma bort ifrån.
            </seg>
            <seg n="058f70da">
              Men vi måste också våga se framåt. Det gäller alltså att inte
              bara titta på vad det var som gällde och vad det var i detta som
              kanske ger fel effekter. Det gäller att vi vågar titta framåt
              och se vad det är för situation som vi ska komma till.
            </seg>
            <seg n="f23dd357">
              För mig som kristdemokrat är det helt centralt att vi har ett
              trygghetssystem och en socialförsäkring som ger alla som är för
              sjuka för att jobba en ersättning. Men det ska också vara ett
              system som ger alla som skulle kunna arbeta en chans att också
              få göra det genom att de får tillräckligt med stöd, hjälp och
              rehabilitering för att komma tillbaka till arbete.
            </seg>
            <seg n="fa09f08d">
              Vi ska självklart följa upp denna reform och titta på vad som
              kan ha blivit fel och vad det är som gör att människor upplever
              att de har kommit i kläm. Men vi måste också titta på hela trygghetssystemet,
              för det finns stora risker att det finns saker som vi inte har
              ändrat på och som gör att människor fortfarande inte får rätt
              hjälp. Vi håller på att göra detta i den parlamentariska socialförsäkringsutredningen.
              I den är arbetsuppgiften klar och tydlig: Vi ska ha ett trygghetssystem
              för sjuka och för arbetslösa som gör att människor får rätt hjälp
              så att de känner sig trygga i vårt samhälle.
            </seg>
          </u>
          <note type="speaker" n="eefde670">
            Anf. 8 Statsrådet ULF KRISTERSSON (M):
          </note>
          <u who="ulf_kristersson_minister_2010" xml:id="i-cf7c1f867b67955c-2" n="31ceb974">
            <seg n="614e4ce9">
              Herr talman! Jag tackar för välkomsthälsningar och sympatiyttringar.
              Det uppskattar jag. Men det är inte mig som det är synd om. Det
              är vi nog ganska överens om. Dem som det är synd om, och framför
              allt dem som det var synd om, var de människor som vi faktiskt
              bär ett gemensamt ansvar för att vi inte tidigare har hjälpt tidigt
              nog.
            </seg>
            <seg n="5836f233">
              Det stora misslyckandet är, uppriktigt sagt, att vi så länge
              lät någonting pågå som vi så ofta visste var fel. Vi visste i
              flera år att vi hade dubbelt så långa sjukskrivningstider som
              man hade i många jämförbara länder. Vi visste i flera år att vi
              förtidspensionerade 50 000 personer varje år i Sverige. Vi visste
              länge att snittåldern bland kvinnor i den gruppen var 45 år. Och
              vi visste väldigt länge att vi dolde ganska omfattande lokal och
              regional arbetslöshet bakom omfattande förtidspensionering. Allt
              detta visste vi.
            </seg>
            <seg n="2152c562">
              Redan i budgetpropositionen 2003 påpekade den förrförra regeringen
              att detta var ohållbart. Halveringsmålet när det gäller sjukfrånvaron
              sattes redan då.
            </seg>
            <seg n="860f883f">
              I de direktiv som gavs i Anna Hedborgs utredning av den förrförra
              regeringen står det uttryckligen att denna frånvaro 2003 motsvarar
              750 000 årsarbetare 15 procent av befolkningen i arbetsför ålder.
              Det råder ingen tvekan om att det i dessa direktiv också står:
              Så här kan vi inte fortsätta.
            </seg>
            <seg n="39faed52">
              När vi i dag diskuterar dessa saker så låt oss inte för en sekund
              sväva på målet: Det var en orimlig situation som vi var tvungna
              att göra någonting åt.
            </seg>
            <seg n="a8276f65">
              Jag har haft mitt jobb i tre veckor. Jag är den förste att medge
              att jag inte kan allt, att det är mycket mer att sätta sig in
              i, att jag inte är färdig med egna analyser och att det är åtskilligt
              som måste göras och som ännu inte är gjort. Men jag är helt övertygad
              om att vi har gjort en viktig reform och att grundpelarna i den
              reformen ligger fast. Om man dessutom är övertygad om att vi har
              gjort en viktig reform som har stor betydelse ser jag ingen prestige
              i att också själv leta efter de fel och brister som kan finnas.
              Ingenting är svårare än att genomföra stora reformer. Ingenting
              är lättare än att göra någonting fel när man gör stora reformer.
              Låt oss därför bedriva detta arbete seriöst, analytiskt och sakligt.
              Det är viktigare att det blir rätt än att det går snabbt.
            </seg>
            <seg n="8b4d423c">
              Vi kommer att lyssna på alla människor som har konstruktiva synpunkter
              på vad som kan göras ännu bättre. Men vi kommer inte att följa
              dem som i praktiken menar att vi ska gå tillbaka till hur det
              var 2003, 2002 eller 2001, därför att det vore rent ansvarslöst.
            </seg>
            <seg n="69e63275">
              Jag tycker inte heller att vi ska förringa de problem som många
              sjuka eller tidigare sjuka människor har när de ska närma sig
              arbetsmarknaden igen. Det är ingen lätt uppgift. Jag har sett
              det på mycket nära håll i mitt tidigare jobb. Men vi ska inte
              heller förringa den seger som ligger i att komma snäppet närmare
              arbetsmarknaden. Det gäller dem som plötsligt får ett helt eget
              arbete i en bransch som de aldrig har varit i närheten av tidigare.
              Det gäller dem som kan jobba några timmar i veckan nu fast de
              inte kunde det tidigare. Och det gäller dem som bara har kommit
              några steg närmare ett jobb som kan ligga några månader bort.
              Detta är enorma segrar för dem som tror att arbete är viktigt
              för självständighet, för egen inkomst, för arbetskamrater och
              för så mycket av det som vi värderar så högt i det svenska samhället.
              Förringa inte dessa segrar. Låt oss däremot se till att varje
              pusselbit hamnar exakt rätt.
            </seg>
          </u>
          <note type="speaker" n="73fa199f">
            Anf. 9 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-1" n="d0653741">
            <seg n="bbde6e3a">
              Herr talman! Nej, jag förringar inga segrar. Jag tycker att det
              är jättebra att de 2 procent av de utförsäkrade som har fått arbete
              har fått det. Vi har inga skilda synpunkter på den delen.
            </seg>
            <seg n="014988c3">
              Denna interpellation handlar om de utförsäkrades svåra situation.
              Där är det den stora merparten som inte har fått arbete. Många
              av dem har hamnat i stora ekonomiska trångmål. Det är det som
              denna interpellation handlar om.
            </seg>
            <seg n="ec89c5a3">
              Emma Henriksson säger att alla som är sjuka ska få ersättning.
              Om det vore så hade det inte varit några bekymmer. Bekymret är
              att de inte får det. Det är det som vi pratar om. Här hamnar man
              långt från verkligheten. Det gör man även i statsrådets svar där
              det står att den som är svårt sjuk och inte kan arbeta ska få
              ersättning. Problemet är att de inte får det. Det är detta som
              interpellationen handlar om och som jag vill återkomma till.
            </seg>
            <seg n="db144cc0">
              Om statsrådet skulle vara seriös i sin oro för de misslyckanden
              som denna reform har åstadkommit skulle man till exempel kunna
              sätta stopp för utförsäkringarna medan man utreder de systemfel
              som gör att svårt sjuka människor inte får någon ersättning och
              hamnar mellan stolarna. Det skulle kunna vara ett sätt för statsrådet
              att visa handlingskraft och visa någon form av empati när det
              gäller de saker som denna reform har ställt till med. Men det
              finns inte tillstymmelse till någon som helst känsla från statsrådet,
              från den tidigare regeringen eller från denna regering för dessa
              människors svåra situation. Det varnades för detta under hela
              vägen fram till att denna reform trycktes igenom. Omedelbart efter
              att den hade tryckts igenom, som ett brev på posten, och 15 000
              utförsäkrades den 1 januari förra året såg man det ena människoödet
              efter det andra och hur oerhört illa dessa människor behandlades.
            </seg>
            <seg n="73783aa9">
              Det är inte brist på kunskap som det handlar om här. Vi vet att
              denna reform har dessa effekter.
            </seg>
            <seg n="cc8a31bf">
              Jag skulle vilja vädja till statsrådet att ni sätter stopp för
              utförsäkringarna medan ni ser över denna problematik. Då kanske
              det kan bli som Emma Henriksson vill, nämligen att den som är
              för sjuk för att arbeta ska få en ersättning. Jag kan berätta
              för Emma Henriksson att det inte fungerar på det sättet. Den politik
              som Kristdemokraterna står bakom fungerar inte på det sättet.
            </seg>
            <seg n="d7d5fc4d">
              Johnny Munkhammar kom kanske lite grann in på svaret när det
              gäller vad regeringen håller på med. Det Johnny Munkhammar säger
              är att man kan genomföra reformer och i början sprattlar de som
              drabbas, de sprattlar och de sprattlar, men till slut vänjer de
              sig.
            </seg>
            <seg n="8289f7c7">
              Det jag tror att Johnny Munkhammar tyvärr redovisade för oss
              här i kammaren var det som är regeringens avsikt. Man har för
              avsikt att sitta still i båten och låta de här människorna drabbas
              hårt av sjukdom samt social och ekonomisk misär. Sedan hoppas
              man att vi ska vänja oss vid detta, att vi ska ta in detta som
              en del av vår vardag så att det ska bli en del av det Sverige
              som vi har lärt känna och älska tidigare, när man tog hand om
              varandra, och att vi ska vänja oss vid att vi inte gör det längre.
            </seg>
            <seg n="5772632d">
              Ursäkta uttrycket, herr talman, men må Gud förbjuda att det blir
              som Johnny Munkhammar vill, att vi ska vänja oss vid den här sjukförsäkringsreformen
              och alla de offer som regeringens politik skapar. Det var klargörande
              Johnny Munkhammar, men det var också förskräckande.
            </seg>
            <seg n="c2c8c898">
              Till statsrådet: Sätt stopp för utförsäkringarna medan ni utreder
              orimligheterna i er egen politik!
            </seg>
          </u>
          <note type="speaker" n="49a30fc3">
            Anf. 10 JOHNNY MUNKHAMMAR (M):
          </note>
          <u who="unknown" xml:id="i-cf7c1f867b67955c-3" n="aec72a09">
            <seg n="ef4d93bf">
              Herr talman! Det kom inget svar från Socialdemokraterna om varför
              Anna Hedborg, tidigare socialdemokratisk socialförsäkringsminister,
              hade så fel när hon med skärpa argumenterade för att en socialförsäkringsreform
              också skulle innehålla en bortre tidsgräns. Sverige var närmast
              unikt i hela den industrialiserade världen om att inte ha en bortre
              tidsgräns. Därför var vi också unika med att vi hade extrema sjukskrivningstider
              i kanske det friskaste landet i hela västvärlden. Därför argumenterade
              socialdemokraten Anna Hedborg för en bortre tidsgräns i socialförsäkringen.
              Ni har inte motiverat varför hon hade så fel.
            </seg>
            <seg n="64f8347d">
              Den andra personen jag hänvisade till som en skicklig person
              som förordade bra reformer var en annan socialdemokrat, Tony Blair.
              Kanske var det lika förskräckande. Jag vet inte.
            </seg>
            <seg n="c09afcd4">
              Det här var en komplex reform, en stor reform som berörde många
              människor som har det svårt. Som alltid när man genomför sådana
              reformer kommer det att bli problem på vägen. De enskilda fallen
              är naturligtvis exempel på detta. Men ibland när man lyssnar på
              oppositionen får man intrycket att det här var första gången någonsin
              som Försäkringskassan har blivit kritiserad för hur man dömer
              i enskilda fall. Så är det kanske inte. Försäkringskassan har
              och kommer väl alltid att bli kritiserad för vissa enskilda fall.
            </seg>
            <seg n="195965c5">
              Jag tror faktiskt att Patrik Björck och jag kan slå vad om att
              ni snart har accepterat den här reformen också. Den var ju så
              viktig. Den var ju så bra. Grunden handlar om att gå från bidrag
              tillbaka in i arbete. Sedan blir det små fel på vägen som måste
              fixas och justeras, men det är inte det som är helheten. Snart
              är ni för den också, precis som ni har accepterat alla reformer
              och förbättringar i Sverige de senaste 20 åren.
            </seg>
          </u>
          <note type="speaker" n="7279a424">
            Anf. 11 EVA-LENA JANSSON (S):
          </note>
          <u who="eva-lena_jansson_29fd87" xml:id="i-d659bea1e91a2a24-1" n="9e982ff5">
            <seg n="b69a9628">
              Herr talman! Jag ställde några frågor till statsrådet. Jag ska
              upprepa dem lite senare. Jag vill ändå klargöra att för oss socialdemokrater
              är det självklart att sjuka ska få stöd och rehabilitering för
              att kunna komma tillbaka till arbete.
            </seg>
            <seg n="50899249">
              Det är också lika självklart att om man är sjuk ska man ha en
              rimlig ersättning. Man ska inte kastas ut ur en sjukförsäkring
              bara för att man har varit sjuk för länge enligt den stupstock
              som den här regeringen har bestämt sig för.
            </seg>
            <seg n="6eaacbb9">
              Vi har sett exempel, det ena efter det andra. Ett exempel som
              jättetydligt visade de extrema konsekvenserna var fallet Annica
              Holmquist, som det redogjordes för i slutet av valrörelsen och
              som också skakade om många av de borgerliga företrädarna. Jag
              vet att statsrådet inte kan kommentera enskilda fall, men jag
              ber att statsrådet faktiskt konstaterar att det inte är en person
              i Sverige, det är inte enbart det fall som jag har redovisat utan
              det är många som har drabbats. De utförsäkras och hamnar i det
              ni kallar för utanförskapet. De blir fattiga och sjuka.
            </seg>
            <seg n="b336d258">
              Min fråga till statsrådet var: Tror statsrådet och regeringen
              faktiskt att sjuka människor blir friska av att bli fattiga? Då
              är det ett nytt sätt att behandla människor i dag. Då skulle vi
              kunna göra många människor friska väldigt snabbt om det bara var
              fattigdom som ökade friskheten.
            </seg>
            <seg n="cba98dc7">
              Många av de personer som blir utförsäkrade är kvinnor som lever
              ihop med en annan person och därmed inte har rätt till socialbidrag.
              De kommer att bli den nya tidens fattigpensionärer. De försvinner
              ur statistiken, men de har hamnat i ett riktigt utanförskap, och
              det för att den här regeringen tyckte att det var viktigt att
              finansiera skattesänkningar för välbetalda.
            </seg>
            <seg n="2dddc5d7">
              Det är mycket möjligt att det är det valet man gör, men för mig
              handlar det om att se till att de sjuka faktiskt får en bra hantering
              och att Försäkringskassan också får regler som man klarar av att
              hantera. Just nu utförsäkras människor enbart av en tidsgräns
              och inte för att de har blivit friska. Möjligtvis har de blivit
              fattigare, herr talman. Det är jag ganska upprörd över.
            </seg>
          </u>
          <note type="speaker" n="d3055eb4">
            Anf. 12 FINN BENGTSSON (M):
          </note>
          <u who="finn_bengtsson_40fb24" xml:id="i-c034632dd6ca959e-1" n="d018f666">
            <seg n="df150f11">
              Herr talman! Det gäller att se människan. Låt oss då se hur Patrik
              Björck och Eva-Lena Jansson ser människan. Man får till sig enstaka
              fall och reagerar instinktivt med att hela systemet måste vara
              fel. Det är godhjärtat att göra så, men det gäller också att titta
              lite grann på vad man bygger upp för föreställningar.
            </seg>
            <seg n="986a6e79">
              Patrik Björck nämnde en siffra om 2 procent som har fått arbete,
              det vill säga att 98 procent inte skulle ha fått det. Den siffra
              som finns kring de 25 00030 000 personer det berör visar att 50
              procent av dem som i dag befinner sig kvar på arbetsförmedlingarna
              ingår i rehabiliteringsåtgärder, arbetsträning och till och med
              arbete deltid, några på heltid. Detta är den reella konsekvensen
              av en lyckad reform.
            </seg>
            <seg n="3c9c732d">
              Vad är alternativet? Det är, som ministern sade, de 50 000 per
              år som gick ut i förtidspension, som jag hävdar är ett livsfarligt
              tillstånd att befinna sig i. Det var 140 personer om dagen, varav
              rätt många var väldigt unga. Detta är den totala nonchalansen
              för människors hälsa och framför allt de ungas behov av att komma
              in i en arbetsgemenskap.
            </seg>
            <seg n="68abb06f">
              Till skillnad från Patrik Björck och Eva-Lena Jansson har jag
              åkt runt till hela mitt läns olika försäkringskassor och arbetsförmedlingar,
              dels innan reformen trädde i kraft, dels efter att reformen hade
              varit aktiv i ungefär sex månader. Jag ser en helt annan bild.
              Jag hör en helt annan beskrivning av såväl handläggare på bägge
              myndigheterna som jag hör av dem som jag träffar på inte minst
              Arbetsförmedlingen.
            </seg>
            <seg n="a7eed0b9">
              Vad vill Patrik Björck och Eva-Lena Jansson med de här människorna?
              Ska de stå och vänta på att gå över i förtidspension, ett tillstånd
              som är förenat med, som jag påstår, livsfara? Eller ska vi låta
              dem avvakta att en utredning kommer fram 2013 som sedan går ut
              på remiss och så småningom ger oss ett förslag sex sju år bort
              i tiden? Är det ett humanistiskt sätt att förhålla sig till det
              som vi hade: by far, som det heter på engelska, de högsta sjukskrivningssiffrorna
              i Europa?
            </seg>
            <seg n="8f4020c1">
              Nej, vi ska vara tacksamma för att den här reformen har genomförts.
              Nu gäller det att vårda den, och det gäller också att se fram
              emot hela utredningen som så småningom kommer.
            </seg>
          </u>
          <note type="speaker" n="bd7ae816">
            Anf. 13 EMMA HENRIKSSON (KD):
          </note>
          <u who="emma_henriksson_b9198e" xml:id="i-c83b84b17eeb98cf-1" n="cdf3115f">
            <seg n="5d6b7ca2">
              Herr talman! Patrik Björck nämnde att han tror att vi väntar
              på att folk ska vänja sig. Jag funderar på om det är så att man
              tror att man känner andra genom sig själv.
            </seg>
            <seg n="c44160a6">
              Jag tror att det är precis det här som hände med den sjukförsäkring
              vi hade tidigare. Man vande sig vid att människor en efter en,
              sakta men säkert puttades undan, gömdes och glömdes bort. Man
              accepterade någonting som man visste. Man hade utredningar, man
              hade personliga möten med människor och man visste att människor
              for illa, men man vågade inte göra någonting åt det. Man mäktade
              inte med att göra någonting åt det, därför att man visste att
              det är väldigt svårt att förändra ett system.
            </seg>
            <seg n="5b7aaa6d">
              Det är väldigt svårt att få ett system att fungera perfekt från
              första stunden. Jag tror inte att det finns någon här inne som
              kan känna att vi har lyckats ända fram, därför att vi träffar
              de här människorna, de som känner att de inte har fått den hjälp
              och det stöd de behöver, de som upplever att de har kommit i kläm.
            </seg>
            <seg n="dfdeb667">
              Det är just med de människorna i fokus vi är helt övertygade
              om att vi måste fortsätta. Vi måste fortsätta med den reform som
              vi vet i väldigt stora delar var rätt. Men vi tänker inte ge oss
              förrän varje människa har fått rätt hjälp och stöd. Vi tänker
              inte acceptera att människor göms eller glöms bort. Vi tänker
              inte ge oss förrän varje person som är för sjuk för att arbeta
              också har rätt till en trygg ersättning. Vi kommer aldrig att
              vika från detta.
            </seg>
          </u>
          <note type="speaker" n="b5a0304a">
            Anf. 14 BÖRJE VESTLUND (S):
          </note>
          <u who="borje_vestlund_da672f" xml:id="i-9485f39bc14b61c3-0" n="07f16f4e" next="i-abda320e948468e4-0">
            <seg n="58112f18">
              Herr talman! Jag har försökt att hålla mig borta från socialförsäkringsdebatten
              under ett antal år, mest därför att jag har suttit i Försäkringskassans
              styrelse i Helsingforss län under lång tid. Jag satt där när sjukskrivningstalen
              dramatiskt ökade. Det fanns inte speciellt många förslag från
              något parti vid den tidpunkten på vad som kunde göras åt att sjukskrivningstalen
              plötsligt for i väg snabbt.
            </seg>
            <seg n="50bd9190">
              Men jag blir lika förvånad när jag hör argumentationen. I grunden
              är vi överens i dessa frågor. Vi tycker att det var alldeles för
              många som var sjukskrivna och sjukpensionerade. Det var inte bra.
              Det här var en av världens mest friska nationer. Ändå hade vi
              ett förskräckligt stort sjukskrivningstal.
            </seg>
            <seg n="a6d70d31">
              Men några saker måste vi ändå ta till vara. Jag måste ställa
              en fråga till ministern så att vi ändå hamnar rätt i debatten:
              Hur mycket hade sjukskrivningstalen sjunkit från det att man bestämde
              sig för att halvera antalet sjukskrivna? Det är en relevant fråga
              i sammanhanget eftersom det i den här debatten blir mycket fråga
              om svart och vitt.
            </seg>
            <seg n="9296dbcb">
              Hur många var det i det gamla systemet som gick tillbaka till
              arbetet igen efter att ha varit förtidspensionerade och långtidssjukskrivna?
              Det är också en relevant fråga.
            </seg>
            <seg n="b2fb07d3">
              Det jag är nästan mest kritisk mot är att det numera är x dagar
              som man får vara sjukskriven. Sedan ska man ut i arbete igen.
              Jag kan inte låta bli att dra mig till minnes en person. När jag
              var ombudsman i Hotell och Restaurang Facket mötte jag en kvinna.
              Hon hade psykiska besvär och var ibland sjukskriven långa tider.
              I det fall jag tänker på kombinerade hon detta med ett benbrott.
              Det tog ännu längre tid. Hon var sjukskriven i nästan två år men
              hon kom tillbaka och kunde börja jobba efter sjukskrivningen.
            </seg>
            <seg n="c4a15c0b">
              Under den senaste sjukskrivningen fick hon en besvärlig depression,
              och hon gick över tidsgränsen. I dag går hon på socialbidrag.
              Hon vill inget annat än att börja jobba, men på grund av de nuvarande
              konsekvenserna kan hon inte börja. Hon är en gammal och ganska
              sliten människa. Hon kommer aldrig att komma tillbaka till ett
              arbete i dag om hon inte får mycket hjälp av samhället.
            </seg>
            <seg n="52ee78c0">
              Det här symboliserar lite grann hur vi ser på dessa frågor. Emma
              Henriksson säger att alla ska ha rätt till ersättning när de behöver
              ersättning. Det är rätt ingång i dessa frågor. Det måste inte
              ske på det sätt som den här reformen genomfördes på. Statsrådet
              säger att det här ska göras rätt, inte bara snabbt. Problemet
              var att när reformen genomfördes blev man tvungen med hjälp av
              ett utskottsinitiativ att rätta till uppenbara fel i reformen.
              Då måste vi ställa oss frågan om vi inte måste fundera över att
              hitta rätt men det måste i det här fallet gå snabbt. Människor
              svälter mer eller mindre ihjäl de har det besvärligt medan de
              väntar på att regeringen ska komma fram till rätt synpunkter.
              Det här är inte bara fråga om att ha rätt utan det här måste också
              gå snabbt.
            </seg>
          </u>
          <note n="9d477e80">
            Anf. 15 GUNNAR ANDRÉN (FP):
          </note>
          <u who="borje_vestlund_da672f" xml:id="i-abda320e948468e4-0" n="07f16f4e" prev="i-9485f39bc14b61c3-0">
            <seg n="a13d4269">
              Herr talman! Efter Börje Vestlunds förbindliga anförande är det
              svårt att vara hård i tonen. Jag ska ändå ta upp den tråd som
              Patrik Björck använde när han använde ordet empati. Det är ett
              ord man ska använda med viss försiktighet i de här sammanhangen.
              När man ser rubriken på interpellationen, De utförsäkrades situation
              , tror jag att vi alla kan känna empati med dem som är sjuka.
            </seg>
            <seg n="99491f16">
              Det fanns en annan sida i reformen. Den sidan känner Patrik Björck
              ingen empati för. Det gäller de tiotusentals människor som dömdes
              till utanförskap och att vara utan den sociala gemenskap som är
              det viktigaste vi har utöver kärleken till vår nästa, nämligen
              den sociala gemenskapen på arbetet. Var fanns Patrik Björcks empati
              med dessa? Det är den viktigaste frågan att ställa.
            </seg>
            <seg n="90f6db39">
              Vi kan kritisera att det är för få i procenttal som kommer tillbaka
              till arbetsmarknaden. Det kanske kan bli bättre, och det är mycket
              som kan göras. Men det är en oerhörd vinst som Börje Vestlund
              beskriver att några har kommit tillbaka. De har fått ett socialt
              värde, nya arbetskamrater och ett helt annat liv. När vi använder
              ordet empati måste vi se det hela på det sättet också. Det fanns
              de även i den här kammaren som inte brydde sig om dem som var
              dömda att stå utanför arbetsmarknaden i 2, 5, 10 eller 18 år.
              Vi har hört många exempel. De har nu återkommit till arbetsmarknaden.
            </seg>
            <seg n="a1c26809">
              Patrik Björck! Var försiktig när ni använder begreppet empati.
              Det finns två sidor av detta.
            </seg>
            <seg n="ac762009">
              Finn Bengtsson sade att han har åkt runt i Östergötland. Jag
              har varit på en försäkringskassa och arbetsförmedling i Södertälje
              och träffat människor av kött och blod. Jag tror att det har skett
              på många håll. Jag tror inte minst Gunnar Axén har tvingats göra
              många sådana besök. Det är intressant att se med vilken entusiasm
              inte minst de anställda på arbetsförmedlingarna har tagit sig
              an att se till att göra något för de människor som varit utförsäkrade.
              De har verkligen varit utförsäkrade; de har visserligen varit
              bidragsmottagare i någon mening men de har inte haft det sociala
              värde som arbete och gemenskap ger.
            </seg>
            <seg n="c3797666">
              När vi använder ordet empati i kammaren ska vi vara försiktiga
              så att vi inte utesluter en stor grupp som man tidigare inte kände
              empati med. Jag är övertygad om att huvuddelen av reformen kommer
              att vara till stor nytta för det svenska samhället och framför
              allt för många enskilda individer.
            </seg>
            <seg n="f994a11e">
              Herr talman! Var allt bättre förr? Nej, allt var inte bättre
              förr. Den perfekta reformen är ännu inte skapad. Det har gått
              fel i några fall. Den tidigare regeringen, Reinfeldt 1, vidtog
              tillsammans med Gunnar Axén och andra åtgärder för att se till
              att undanröja avarter det kan vi gärna tala om, det här var inte
              fullkomligt med hjälp av den nya socialförsäkringsutredningen.
            </seg>
            <seg n="0deb51a7">
              Var försiktiga när ni använder ordet empati. Det finns många
              som känner att den här regeringen och den här riksdagsmajoriteten
              har gjort mycket mer för dem så att de kan återfå en stor del
              av det människovärde de tidigare var förnekade att ha.
            </seg>
          </u>
          <note type="speaker" n="e67c5ee5">
            Anf. 16 Statsrådet ULF KRISTERSSON (M):
          </note>
          <u who="ulf_kristersson_minister_2010" xml:id="i-cf7c1f867b67955c-4" n="31ceb974">
            <seg n="b1eb538e">
              Herr talman! Det är en riktigt intressant diskussion vi för i
              dag, och jag tror att vi kommer att ha skäl att återkomma till
              den många gånger.
            </seg>
            <seg n="390617df">
              Jag är inte känd som en långsam person. Jag har jobbat i tre
              veckor i den här rollen, min statssekreterare i två veckor i sin
              roll, och sedan en vecka tillbaka bedriver vi arbetet med den
              översyn som presenterades i regeringsförklaringen. Det är bråttom,
              det är viktigt att det blir rätt och vi gör det systematiskt och
              noggrant.
            </seg>
            <seg n="fcaae22c">
              Till er socialdemokrater: Jag känner mig som den som försöker
              värna era långsiktiga värderingar från era kortsiktiga åsikter.
              Ni har så många gånger själva påpekat vad arbetslinjen i grund
              och botten måste handla om, nämligen hur viktigt arbetslivet är
              och hur viktig självständigheten är.
            </seg>
            <seg n="ce9e4bca">
              Ni skrev följande i era egna direktiv till den förra utredningen:
              Det finns anledning att se över frågan om det under senare år
              har skett en glidning i tillämpningen av sjukdomsbegreppet hos
              såväl läkare och patienter som inom socialförsäkringsadministrationen,
              det vill säga om sjukskrivning har blivit ett mer accepterat sätt
              att hantera press och påfrestningar som drabbar människor i livets
              olika skeden. Det kan konstateras att det nuvarande svenska regelsystemet
              i vissa avseenden avvikit på ett påtagligt sätt från övriga länders
              regelverk på området. Ett tydligt exempel på detta är att det
              inom den svenska sjukpenningförsäkringen saknas en bortre tidsgräns.
            </seg>
            <seg n="f85da3e7">
              Vi såg precis de problem som fanns. Vi såg att det saknades tydliga
              tidpunkter att göra det nödvändiga och att vi tenderade att göra
              det enkla i stället för det vi borde göra, nämligen det rätta.
              Vi tenderade att skjuta problemen framför oss. Jag har sett mycket
              också av svensk socialtjänst och vet att samma problem ofta finns
              där.
            </seg>
            <seg n="3f73e81d">
              De senaste fyra åren har jag jobbat med att hjälpa socialbidragstagare
              tillbaka till egen försörjning. Det påminner i vissa avseenden
              om det här jobbet. I Helsingfors har vi hjälpt 12 000 människor
              i socialbidrag tillbaka till egen försörjning och till att bli
              helt oberoende av socialbidrag. Det har varit långt ifrån perfekt
              och långt ifrån problemfritt, men i grund och botten har vi hjälpt
              människor tillbaka till självständighet.
            </seg>
            <seg n="98ff9867">
              Detta är människor som kanske aldrig har varit på svensk arbetsmarknad.
              Det kan vara människor som inte har varit där på många år och
              som helt saknar försäkrad inkomst. Det är inget enkelt arbete,
              och vi har ändrat de exakta spelreglerna flera gånger för att
              rätta till brister vi upptäcker efter hand.
            </seg>
            <seg n="d9bdf5b7">
              Det är dock ett viktigt arbete, och jag är full av beundran inför
              de människor som gör enorma ansträngningar för att komma tillbaka
              och på lång sikt helt stå på egna ben eller till hälften stå på
              egna ben. Jag är lika full av beundran inför de människor som
              hjälper dem som kämpar för att komma tillbaka.
            </seg>
            <seg n="463112ec">
              Det är alldeles riktigt att sjuktalen började sjunka tidigare;
              20032004 ser vi början på det som skulle komma att bli en nedgång.
              Det är lika intressant det. Det vi har sett sedan 1955, när den
              svenska sjukförsäkringen på allvar infördes, är nämligen en veritabel
              bergochdalbana upp och ned, gång på gång. Ingen rimlig logik talar
              för att vi har varit så mycket sjukare vid vissa tidpunkter och
              helt normalt europeiskt friska vid andra tidpunkter. Det är en
              bergochdalbana som saknar motstycke i europeisk kontext.
            </seg>
            <seg n="06a5cbc0">
              Inspektionen för socialförsäkringen påpekar också att tidsgränserna
              har haft betydelse. De påpekar dock även, som ett memento av självkritik
              till oss, att rehabiliteringskedjan i genomsnitt har tydliga effekter
              i stora städer men inga effekter i mindre städer och glesbygdskommuner.
              Vi har alltså jobb kvar att göra.
            </seg>
          </u>
          <note type="speaker" n="1f2a4617">
            Anf. 17 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-2" n="d0653741">
            <seg n="8d9be848">
              Herr talman! Det känns som att det här var en viktig fråga att
              lyfta fram. Många har velat ta vid och delta i debatten, och jag
              tror inte att det är sista gången vi har denna debatt.
            </seg>
            <seg n="d17a20da">
              Jag vill ändå påminna om att det handlar om de utförsäkrades
              svåra situation. Det här har blivit någon sorts socialförsäkringsdebatt
              i största allmänhet. Det är väl intressant i och för sig, men
              för just de människor som har drabbats är det oerhört viktigt
              att de kan känna någon sorts stöd i sin situation i dag.
            </seg>
            <seg n="be110104">
              Därför vill jag avslutningsvis ändå ställa några frågor till
              statsrådet med anledning av svaret. Det står så här: Stora förändringar
              likt sjukförsäkringsreformen kan emellertid leda till att enskilda
              drabbas av orimliga och icke avsedda konsekvenser. Min fråga är:
              Har detta skett? Är det statsrådets uppfattning att detta har
              skett?
            </seg>
            <seg n="5be06110">
              Längre ned i svaret står det att man ska se över om regelverken
              och deras tillämpning har fått icke avsedda konsekvenser för enskilda
              individer. Är så fallet? Är det statsrådets uppfattning att så
              är fallet, eller svävar statsrådet i ovisshet när det gäller dessa
              frågor? Det tycker jag vore intressant för alla de människor som
              av egen, smärtsam erfarenhet vet att detta har skett och att så
              är fallet. Det skulle vara väldigt spännande för dem att få höra
              vad statsrådet har för uppfattning om detta.
            </seg>
            <seg n="d5ffc0b7">
              Sedan har jag återigen, för sista gången i den här debatten,
              en vädjan: Sätt stopp för utförsäkringarna medan ni åtgärdar dessa
              orimliga felaktigheter!
            </seg>
          </u>
          <note type="speaker" n="cdf41cfe">
            Anf. 18 BÖRJE VESTLUND (S):
          </note>
          <u who="borje_vestlund_da672f" xml:id="i-1c351ffce9be8bfc-0" n="07f16f4e">
            <seg n="39ea1762">
              Herr talman! Jag ville inte vara förbindlig på något sätt. Jag
              ville bara försöka få debatten på en något så när rimlig nivå
              där vi är överens. Det fanns orimligheter i den tidigare försäkringen;
              det var vi överens om. Det behöver vi inte stå här och anklaga
              varandra för i detta sammanhang, utan vi kan konstatera att det
              fanns en stor kritik även hos socialdemokratin mot försäkringen
              i sig. Därför menar jag att vi inte behöver stå och kasta detta
              i ansiktet på varandra.
            </seg>
            <seg n="243f225f">
              Det intressanta i den här debatten är ändå att man nu vill göra
              rätt. Förra gången ville man dock göra detta fort. Varför ska
              man då arbeta på och säga att det tyvärr kommer att ta lite tid
              och att ett antal människor lär hamna utanför? Jag tror inte att
              det är någon som ifrågasätter att människor hamnar emellan stolarna
              i detta system, och de landar väldigt hårt.
            </seg>
            <seg n="90b07269">
              Det är det som är det intressanta med dagens debatt, och där
              har inte den ansvariga ministern särskilt många svar. Vänta och
              se. Vänta, kanske väldigt länge. Jag tycker att detta är lite
              brist på empati. Sedan får Gunnar Andrén säga vad han vill, men
              detta är väl i allra högsta grad brist på empati. Man ska faktiskt
              lösa situationen för dessa människor.
            </seg>
            <seg n="41fa4fe1">
              För tänk, statsrådet, om den skada eller det problem jag har
              tar 210 dagar i stället för 180 dagar att läka. Hur bär jag mig
              åt då? Vad ska jag göra under de 30 dagar som inte stämmer överens?
              Måste jag i värsta fall tvingas att gå på socialbidrag? Ska jag
              sälja min gamla skruttiga bil eftersom jag inte kan ha kvar den
              inom socialbidragets ram? Ska jag sälja min gamla sommarstuga?
              Är detta svaret från regeringen? Det kallar jag brist på empati.
            </seg>
          </u>
          <note type="speaker" n="62060e2b">
            Anf. 19 Statsrådet ULF KRISTERSSON (M):
          </note>
          <u who="ulf_kristersson_minister_2010" xml:id="i-cf7c1f867b67955c-5" n="31ceb974">
            <seg n="7a89fa78">
              Herr talman! Vi ska akta oss noga för att anklaga varandra för
              förbindlighet och orimliga vänligheter här inne.
            </seg>
            <seg n="547ea145">
              Jag har tre reflexioner här på slutet. För det första och det
              är nästan så att det är trivialt att säga det att förändringsarbete
              kräver lika delar beslutsamhet och ödmjukhet. Det är självklart
              när man säger det, men det är verkligen så. Man måste veta vad
              man vill åstadkomma och våga fatta de beslut som krävs för att
              nå dit. Man måste också vara ödmjuk nog att inse att man inte
              är felfri, att processerna är svåra och att vi pratar om stora,
              komplexa system med väldigt många människor som påverkas av dem.
            </seg>
            <seg n="31a13878">
              För det andra kommer det alltid att finnas människor som upplever
              sig ha blivit felaktigt bemötta och felaktigt beslutade i våra
              offentliga system. Det gäller inte bara socialförsäkringssystemet.
              Det är alltifrån människor som verkligen är felbehandlade till
              människor som upplever sig ha blivit dåligt bemötta och människor
              som inte gillar de regler besluten bygger på. Allt detta kräver
              mycket auktoritet och legitimitet i de institutioner som prövar,
              omprövar och beslutar. Dithän måste vi också komma när det gäller
              de viktiga trygghetsfrågorna i socialförsäkringen.
            </seg>
            <seg n="be619254">
              För det tredje gör vi nu varken mer eller mindre än den noggranna
              översyn som nämns i regeringsförklaringen. Jag är övertygad om
              att vi kommer att hitta saker och ting i regler och regelverk
              som har fått konsekvenser vi inte har avsett. Jag är lika övertygad
              om att vi har tagit några riktigt viktiga steg på vägen mot en
              mycket bättre svensk sjukförsäkring.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="23716e80">
            18 § Svar på interpellation 2010/11:1 om jobb- och utvecklingsgarantins
            tredje fas
          </note>
          <note type="speaker" n="f16c0d0e">
            Anf. 20 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-0" n="0a378d05">
            <seg n="2d1995fa">
              Herr talman! Det är trevligt att vara tillbaka i kammaren och
              ha mandatperiodens första interpellation om den viktiga jobbpolitiken.
            </seg>
            <seg n="62f393c8">
              Monica Green har frågat mig vad jag avser att göra för att minska
              långtidsarbetslösheten.
            </seg>
            <seg n="472956db">
              Jag vill börja med att tydliggöra intentionen med den tredje
              fasen av jobb- och utvecklingsgarantin. I denna fas ska deltagarna
              under en längre tid sysselsättas hos anordnare som kan vara offentliga
              eller privata, sociala företag eller ideella organisationer. Detta
              innebär att personer som varit arbetslösa under lång tid kan få
              möjlighet att bygga upp nya referenser, nätverk och en arbetsgemenskap.
              Det är viktigt att Arbetsförmedlingen arbetar för att alla deltagare
              erbjuds en sysselsättning med utgångspunkt i individens behov.
            </seg>
            <seg n="5e63038d">
              Då insatserna syftar till en övergång till arbete är det viktigt
              att deltagarna fortsätter att söka jobb. Deltagarna ska därför
              få fortsatt stöd av en arbetsförmedlare eller coach. I juni 2010
              förtydligades också i förordningen (2007:414) om jobb- och utvecklingsgarantin
              att det ska ges utrymme för eget arbetssökande även inom denna
              fas av garantin.
            </seg>
            <seg n="21b779b6">
              I budgetpropositionen för 2011 presenterar regeringen en rad
              satsningar för att motverka att fler personer blir arbetslösa
              under lång tid och för att stärka konkurrenskraften hos dem som
              står långt från arbetsmarknaden. Bland annat tillförs ytterligare
              resurser för arbetspraktik och coachning under 2011. Vidare förstärks
              Arbetsförmedlingens förvaltningsanslag under 2011, bland annat
              för att deltagarna i garantierna ska kunna erbjudas insatser av
              hög kvalitet. För att öka möjligheterna för dem som har varit
              utan jobb en längre tid att återgå till arbetslivet förstärks
              dessutom det särskilda anställningsstödet för deltagare i jobb-
              och utvecklingsgarantin under 2011 och 2012.
            </seg>
          </u>
          <note type="speaker" n="ea02d7af">
            Anf. 21 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-0" n="b6dd8c5e">
            <seg n="26a01f57">
              Herr talman! Välkommen, Hillevi Engström, till det nya uppdraget!
              Jag ser fram emot många spännande debatter.
            </seg>
            <seg n="64e4d8d1">
              Regeringen har misslyckats med sin jobbpolitik. Arbetslösheten
              är över 8 procent. Regeringen skriver i sin budgetproposition
              att det kommer att ta minst fyra år till innan man är nere på
              6 procents arbetslöshet, såsom det var 2006 när vi hade en socialdemokratisk
              regering och ni påstod att vi hade en massarbetslöshet i Sverige.
              Den var alldeles för hög, det håller jag med om, men att det skulle
              bli åtta misslyckade år för de arbetslösa är tragiskt. Men det
              är på grund av den borgerliga politiken, på grund av att ni tror
              att bara man gör de arbetslösa fattiga så hittar de sig säkert
              ett jobb, bara det blir större skillnader det brukar Anders Borg
              och Fredrik Reinfeldt säga hittar de arbetslösa sig ett jobb,
              och de sjuka blir friskare. Det hörde vi i den tidigare diskussionen.
            </seg>
            <seg n="3888516e">
              Av de arbetslösa är var tredje långtidsarbetslös. Långtidsarbetslösheten
              biter sig fast och riskerar att ligga kvar på väldigt höga nivåer.
              Många människor står långt bort från arbetsmarknaden, blir utstämplade
              från a-kassan och har ett dåligt självförtroende därför att de
              har varit borta väldigt länge.
            </seg>
            <seg n="9bf48774">
              I den så kallade jobb- och utvecklingsgarantin, eller fas 3,
              finns det många problem. Nu säger Hillevi Engström att man ska
              ha rätt att söka arbete. Men hur är det egentligen, är det individuellt
              anpassat för den arbetssökande? Kan den arbetssökande gå på arbetsmarknadsutbildning
              under tiden som man är inskriven i fas 3?
            </seg>
            <seg n="9d6302f3">
              Att få sin a-kassa sänkt från 80 procent till 65 procent och
              sedan till 225 kronor är ett dråpslag för dem som är utsatta för
              det. Ingen väljer det själv, även om jag vet att den borgerliga
              regeringen påstår det. De säger ju att bara man gör dem fattiga
              hittar de sig ett jobb. Verkligheten visar något annat, nämligen
              att arbetslösheten ökar.
            </seg>
            <seg n="56864837">
              I fas 3 finns det människor som nu säger rätt eller fel att de
              hamnar i något slags slavarbete. De upplever att de jobbar som
              gratis arbetskraft. De jobbar, naturligtvis heltid, under så kallade
              slavkontrakt, som de påstår själva. Om de arbetssökande upplever
              att de numera är gratis arbetskraft, att de inte har någon möjlighet
              att gå något arbetsmarknadspolitiskt program, att de inte har
              någon möjlighet att få det individuellt anpassat, att de inte
              har någon möjlighet att komma till rätta med sina problem för
              att komma tillbaka till den reguljära arbetsmarknaden då tycker
              jag att det är ett stort problem. Stöter Hillevi Engström på de
              här åsikterna hos de människor som numera finns inskrivna i fas
              3? Det är min första fråga.
            </seg>
            <seg n="ed606f60">
              Min andra fråga är: Hur ska Hillevi Engström se till att de verkligen
              får jobb? Tanken är ju att man ska komma tillbaka till den reguljära
              arbetsmarknaden. Hittills har verkligheten visat att det inte
              har hjälpt att göra dem fattiga. Vad tänker Hillevi Engström göra
              nu?
            </seg>
          </u>
          <note type="speaker" n="5343951f">
            Anf. 22 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-1" n="0a378d05">
            <seg n="b8da7a7b">
              Herr talman! Jobbpolitiken är regeringens mest prioriterade fråga.
              Det är den vi har gått till val på. Det är den som vi har fått
              väljarnas förtroende för att jobba ned arbetslösheten under den
              här mandatperioden.
            </seg>
            <seg n="c1d20611">
              Det har varit, herr talman, en allvarlig och djup finanskris
              i hela världen. Den har drabbat Sverige hårt, och den har drabbat
              hela Europa och övriga världen.
            </seg>
            <seg n="43ecf2ea">
              Tack vare att vi hade en framsynt ekonomisk politik när vi kom
              in i finanskrisen vi hade sparat i ladorna och inte slösat bort
              pengarna, som oppositionen gärna ville att vi skulle ha gjort
              kunde vi satsa på välfärden. Vi har klarat oss bättre än de flesta
              andra europeiska länder. När andra måste skära ned, när vi ser
              stora demonstrationer mot sänkta löner och mot att pensionsåldern
              höjs har vi kunnat klara ekonomin och välfärden.
            </seg>
            <seg n="159f9e0d">
              Vi har en systematisk jobbpolitik där det ska löna sig att jobba.
              Vi har sänkt skatten på arbete, vi har ökat drivkrafterna. Vi
              har förenklat för företagen och sänkt arbetsgivaravgifterna. Vi
              har också gett mycket hjälp och stöd till de arbetslösa att komma
              tillbaka. Till skillnad mot oppositionen tycker vi att jobbcoachning
              är väldigt bra just när det gäller att stärka självförtroendet
              hos dem som har varit borta länge. Den finns fortfarande som en
              insats för dem som är inskrivna i fas 3, det vill säga de personer
              som har varit arbetslösa i mer än tre års tid.
            </seg>
            <seg n="59c9edf8">
              Låt mig säga att det är tydligt att man ska fortsätta att söka
              jobb, för målsättningen är givetvis att de allra flesta ska kunna
              komma tillbaka till ett arbete på den ordinarie arbetsmarknaden,
              till egen försörjning.
            </seg>
            <seg n="d04115fb">
              Fas 3 har inte pågått så länge, så det är lite för tidigt att
              se hur utflödet kommer att bli, men det är en fråga som jag kommer
              att följa väldigt noga. Det är viktigt att poängtera att eget
              arbetssökande ska ske även inom fas 3. Är det så att någon enda
              individ upplever något slavliknande kontrakt, vilket jag aldrig
              har hört talas om, ska man givetvis kontakta Arbetsförmedlingen,
              för det får förstås inte finnas på någon som helst arbetsplats.
              Då kan man erbjudas en annan sysselsättning.
            </seg>
            <seg n="b9151b1c">
              Det är väl värt att poängtera att man kan få en sysselsättning
              även hos ideella organisationer, sociala företag. De kan vara
              väldigt lämpliga för dem som har varit borta från arbetsmarknaden
              för att de ska få arbetsgemenskap, nätverk och referenser och
              att någon ska tro på dem och deras förmåga. Det är inte bara privata
              företag som man kan vara i under fas 3.
            </seg>
          </u>
          <note type="speaker" n="90e165ca">
            Anf. 23 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-1" n="b6dd8c5e">
            <seg n="7b9d9e09">
              Herr talman! Trots att det här är er viktigaste fråga har ni
              misslyckas totalt. Arbetslösheten är ju högre. Andra länder har
              klarat jobbkrisen bättre än Sverige.
            </seg>
            <seg n="bd35f85a">
              Nu blir det lite mer allmänpolitik än vad jag hade tänkt mig,
              men jag är tvungen att bemöta de påståenden som Hillevi Engström
              gör här. Hon säger: Vi har prioriterat det här. Det ska löna sig
              att arbeta. Vi har förenklat för företagen.
            </seg>
            <seg n="40cf06ec">
              Men ändå stiger arbetslösheten. Ni misslyckas. Era åtgärder hjälper
              inte i verkligheten. Det låter tjusigt. Bara man blir fattig hittar
              man sig ett jobb. Bara skillnaderna ökar hittar de arbetslösa
              sig ett jobb de som är lata, de som inte orkar gå ut om de inte
              är tillräckligt fattiga. Men i praktiken har detta inte fungerat.
            </seg>
            <seg n="c3663fb2">
              Vi ska senare här i dag tala om hur det ser ut i Norden. Vi kan
              jämföra med Norden, vi kan jämföra med Norge. Norge har klarat
              krisen bättre. Alla länder har gått igenom en kris. Tyskland lyckades
              minska arbetslösheten med 2 procent under tiden som det var ekonomisk
              kris. Sverige lyckades inte, utan här blev det precis tvärtom.
              Man påstår att eftersom det inte är vårt fel att det är kris kan
              vi inte göra någonting åt det. Gör vi de fattiga ännu fattigare
              kommer de säkert att hitta sig ett jobb.
            </seg>
            <seg n="020866ee">
              Jag tycker att det är cyniskt att se människor på det här viset,
              att drivkrafterna ska göra att de där lata ska hitta sig jobb.
              Det talar ju sitt tydliga språk.
            </seg>
            <seg n="fdb8b9d5">
              Nu säger Hillevi Engström att hon aldrig har hört talas om att
              människor säger att de arbetar under slavliknande kontrakt, nej.
              Välkommen till verkligheten! Jag hoppas verkligen att Hillevi
              Engström besöker människor som jobbar i fas 3 och att hon också
              lyssnar på de människorna. Om nu Hillevi Engström, som ju kommer
              från riksdagens arbetsmarknadsutskott, inte har hört talas om
              det här under sin tid i utskottet ska det bli intressant att se
              om hon kommer att kunna ha skygglapparna på även som arbetsmarknadsminister.
              Jag förvånar mig över det eftersom jag hör många människor i sin
              förtvivlan beskriva det som de kallar för slavliknande kontrakt.
              De beskriver också att de inte har möjlighet att söka jobb och
              att de inte får hjälp med sin psykiska hälsa. De beskriver också
              att de inte får möjlighet till något arbetsmarknadspolitiskt program.
              Nu säger Hillevi Engström att det ska de ha, att alltihop som
              de här människorna nu utsätts för är fel och att de ska gå tillbaka
              till Arbetsförmedlingen och att allt ska rättas till. Ja, det
              får vi se då. Men om nu ministern säger att det är så och att
              det är så man ska tolka det, får vi uppmuntra dem som vi träffar
              på fortsättningsvis att gå tillbaka till Arbetsförmedlingen och
              få en bättre möjlighet någon annanstans där de inte känner sig
              som utnyttjad obetald arbetskraft.
            </seg>
            <seg n="9c4e64c0">
              Hillevi Engström säger att det här är den viktigaste frågan,
              och jag kan se att arbetslösheten är så hög. Hillevi Engström
              säger: Det är finanskris och det är inte vårt fel. Men varför
              har i så fall andra länder klarat arbetslösheten bättre än Sverige?
              Nu kan Hillevi Engström naturligtvis ta som exempel något land
              som har högre arbetslöshet än Sverige, ja, men i jämförelse med
              jämförbara industriländer har Sverige klarat jobbkrisen sämre.
            </seg>
            <seg n="dcb63a54">
              Vi sparade i ladorna ja, helt rätt. Vi såg till att det blev
              ordning och reda i ekonomin. Det var vi socialdemokrater som byggde
              upp den ordning och reda i budgetlagarna som vi har i dag, och
              som ni faktiskt var emot under er tid i opposition.
            </seg>
          </u>
          <note type="speaker" n="e4bfba91">
            Anf. 24 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-2" n="0a378d05">
            <seg n="bb9338cf">
              Herr talman! Låt mig först poängtera att det är helt uteslutet
              för mig som ansvarig för de här frågorna att någon enda person
              ska befinna sig i något slags slavliknande tillstånd på den svenska
              arbetsmarknaden utan att något sker. Jag har själv inte fått några
              sådana signaler. Men jag hoppas att Monica Green kan kontakta
              Arbetsförmedlingen om vilken arbetsgivare det gäller så att man
              kan gå till botten med det här, för så här ska det självklart
              inte vara, i den mån detta stämmer.
            </seg>
            <seg n="eeb62ff1">
              Under det senaste året har vi, trots den djupa krisen och den
              industrikris som inte kan ha undgått någon och där så många jobb
              har gått förlorade, fått mer än 80 000100 000 fler sysselsatta.
              40 000 fler ungdomar har kommit i jobb.
            </seg>
            <seg n="20d33fbc">
              Det finns fler som i dag står till arbetsmarknadens förfogande
              och söker jobb. Det tycker jag är bra, för man är närmare ett
              jobb om man söker jobb än om man är bortglömd och hemma på grund
              av att ingen har brytt sig om att ge en rehabilitering eller brytt
              sig om eventuella sjukdomsrelaterade besvär. En effekt av de reformer
              som är genomförda i rehabiliteringskedjan är att fler personer
              i dag står till arbetsmarknadens förfogande och har arbetsförmåga.
              Och när konjunkturen nu vänder och efterfrågan på jobb börjar
              öka kan de också komma tillbaka till arbete.
            </seg>
            <seg n="608e4e24">
              När det gäller fas 3, som man kommer till när man varit arbetslös
              i mer än 450 ersättningsdagar, är det väldigt viktigt att titta
              på varje individ och erbjuda en sysselsättning som kan passa hans
              eller hennes behov och förmåga, så att människor får komma tillbaka
              till en arbetsgemenskap och känna sig behövda, känna sig sedda,
              kunna få semester, kunna ha umgänge. Vi vet att det skapar otroligt
              stora sociala problem och att man blir sjuk av att vara utanför.
              Det leder också till risker för alltifrån droganvändning till
              försämrad hälsa. Därför är det jätteviktigt att alla i fas 3 får
              en bra sysselsättning och att de håller kontakt med arbetsförmedling
              eller jobbcoach som hjälper dem att hitta ett annat jobb, ett
              vanligt lönearbete.
            </seg>
            <seg n="132e665a">
              Jag vill säga att krisen inte är över. Vi ser vad som händer
              i vår omvärld. Nu gäller det att vårda krisen och se till att
              det som hände under 90-talet inte händer här i Sverige igen, det
              vill säga att då fick vi en väldigt bra tillväxt men en tillväxt
              utan jobb och väldigt många människor som slogs ut permanent från
              arbetsmarknaden. Vi vet också av erfarenhet att de reformer som
              skedde under den socialdemokratiska tiden innebar en rundgång
              i systemet mellan lite praktik, lite åtgärder, stämpling och så
              vidare under år efter år. Nu är det tydliga gränser och det finns
              en tydlig modell.
            </seg>
            <seg n="a7f85b97">
              Sedan ska jag också vara ödmjuk och säga att det inte finns någon
              modell som jag tror är helt perfekt, utan jag måste noga följa
              utvecklingen och se hur utflödet är från garantierna och vad som
              kan förbättras ytterligare. Men ambitionen är att alla som kan
              ska kunna arbeta utifrån sin förmåga. Om den sedan är 100 procent
              eller 50 procent spelar mindre roll, utan alla ska ha chansen
              att, liksom vi som sitter här, ha en gemenskap med kolleger, någon
              som bryr sig, någon som ser en. Det leder till att man, förutom
              att man får bättre ekonomi, också får bättre hälsa.
            </seg>
          </u>
          <note type="speaker" n="68943b11">
            Anf. 25 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-2" n="b6dd8c5e">
            <seg n="176c3639">
              Herr talman! Nu har vi fått många utfästelser här från arbetsmarknadsministern.
              Vi får väl utvärdera dem, eftersom hon nu har lovat att de som
              är i fas 3 ska ha möjlighet att söka jobb, möjlighet att ha semester
              och att arbetet ska vara anpassat efter den egna förmågan, individuellt
              anpassat, och att det inte på några villkor ska vara under slavliknande
              former. Ja, men utmärkt, då får vi gå hem och göra verkstad av
              de fina orden. Om det i praktiken kunde vara så som arbetsmarknadsministern
              säger vore det bara bra. Tyvärr visar verkligheten något annat.
              Men nu har ministern ställt ut de här löftena, och då är det bara
              att finna sig i dem i alla led så att alla nu ser till att man
              jobbar efter dem.
            </seg>
            <seg n="60f37617">
              Ministern säger också att det är viktigt att bryta utanförskapet.
              Ja, det håller jag fullständigt med om. Jag tycker att det är
              bedrövligt att det är 70 000 fler i utanförskap nu än när ni tog
              över för fyra år sedan. Jag tycker också att det är bedrövligt
              att arbetslösheten är högre i dag än för fyra år sedan och att
              ni tror att den inte kommer att sjunka ned till 6 procent förrän
              om fyra år.
            </seg>
            <seg n="5c885e1a">
              Hillevi Engström försöker skylla på att det har varit en kris.
              Andra länder har klarat det bättre. Hon försöker också skylla
              på att det är fler som söker arbete nu. Ja, men man måste se till
              att alla som söker arbete också har möjlighet att få det. Det
              föddes många barn i slutet av 80-talet och i början av 90-talet,
              och det är stora ungdomskullar i dag som går ut gymnasiet. Att
              förklara bort det med att det nu är så många som söker arbete
              att vi därför får acceptera en hög arbetslöshet tycker jag inte
              är värdigt mot alla de arbetssökande som står till arbetsmarknadens
              förfogande, utan vi måste tillbaka till full sysselsättning.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="4fc18aa7">
            19 § Svar på interpellation 2010/11:2 om ungdomsarbetslösheten
            i Sverige
          </note>
          <note type="speaker" n="c3795ea0">
            Anf. 26 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-3" n="0a378d05">
            <seg n="fc7620e4">
              Herr talman! Monica Green har frågat mig vad jag avser att göra
              för att minska ungdomsarbetslösheten.
            </seg>
            <seg n="538e6e8f">
              En hög ungdomsarbetslöshet är, precis som Monica Green framhåller,
              inte ett svenskt fenomen utan ett problem som vi delar med stora
              delar av Europa. Under de senaste månaderna har vi dock sett tecken
              på att ungdomsarbetslösheten åter har börjat sjunka, i takt med
              att konjunkturläget har förbättrats. Detta är glädjande och tyder
              också på att regeringens politik, med syftet att öka möjligheterna
              för fler att arbeta, är fortsatt framgångsrik.
            </seg>
            <seg n="2afe695d">
              Regeringen har under den gångna mandatperioden arbetat hårt för
              att minska utanförskapet och för att fler människor ska kunna
              komma i arbete. Ungdomar har varit och är en viktig grupp i detta
              arbete.
            </seg>
            <seg n="5b6131f8">
              De åtgärder som vidtogs under den gångna mandatperioden i syfte
              att bekämpa ungdomsarbetslösheten innefattar bland annat införandet
              av nystartsjobb och jobbgarantin för ungdomar. Regeringen öppnade
              också upp för möjligheten att visstidsanställa en person i upp
              till två år. En visstidsanställning är ofta en väg in på arbetsmarknaden
              för unga.
            </seg>
            <seg n="a47f6462">
              Regeringen har under innevarande mandatperiod för avsikt att
              införa en ny tidsbegränsad anställningsform för elever som går
              lärlingsprogram inom gymnasieskolan. Dessutom öppnar vi för lärlingsprovanställningar
              för personer upp till 23 år. Lärlingssatsningen öppnar helt nya
              vägar till jobb för många ungdomar som i dag har svag förankring
              på arbetsmarknaden. För att vidare öka drivkrafterna för arbetslösa
              ungdomar att slutföra sina grundskole- eller gymnasiestudier kommer
              arbetslösa ungdomar i åldrarna 2024 år tillfälligt att kunna få
              studiemedel med den högre bidragsnivån för studier på grundskole-
              och gymnasienivå.
            </seg>
            <seg n="63d470e4">
              Detta är bara några exempel på regeringens satsningar som syftar
              till att bekämpa ungdomsarbetslösheten. Regeringen följer naturligtvis
              mycket noga resultaten och utvecklingen av insatserna för att
              fler unga ska få möjlighet att arbeta.
            </seg>
          </u>
          <note type="speaker" n="9e6c2e0a">
            Anf. 27 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-3" n="b6dd8c5e">
            <seg n="601a5c87">
              Herr talman! Hillevi Engström säger återigen att detta är en
              prioriterad fråga. Ändå går det så fruktansvärt dåligt. Ändå har
              Sverige gått från att vara ett föregångsland till att ha en av
              de högsta nivåerna på ungdomsarbetslöshet i Europa.
            </seg>
            <seg n="89b2f983">
              Har man som ungdom förmånen att ha jobb har man lägre lön och
              mer flexibla och otrygga anställningar. Man kan snabbt sägas upp
              via ett sms eller ett telefonsamtal och plötsligt stå utan arbetsinkomst.
              Det är ovärdigt en modern arbetsmarknad att ha så osjysta villkor
              för ungdomar.
            </seg>
            <seg n="8fea1910">
              Den svåra arbetssituationen för de ungdomar som har jobb medför
              att de inte har någon ekonomisk trygghet. De vågar och kan inte
              skaffa lägenhet utan får bo kvar hemma, vilket innebär att de
              inte lär sig ta vuxenansvar.
            </seg>
            <seg n="e2586bc3">
              För dem som inte har jobb är det ännu värre. Det försvann tusentals
              utbildningsplatser och komvuxplatser när de som bäst behövdes,
              och det har blivit svårare att få arbetspraktik. Dessutom har
              den borgerliga regeringen infört aktivitetsförbud, vilket innebär
              att unga måste gå sysslolösa i 90 dagar innan de får hjälp. Det
              finns exempel på människor som blivit nekade praktikplats eftersom
              de enligt regeringens sätt att mäta inte varit arbetslösa länge
              nog.
            </seg>
            <seg n="4c550ac6">
              Som nämndes i förra interpellationsdebatten har vi stora ungdomskullar.
              De största ungdomskullarna sedan 40-talsgenerationen har slutat
              skolan. Det innebär att många unga står till arbetsmarknadens
              förfogande. Dessa borde få chansen att visa vad de går för, göra
              rätt för sig och få en möjlighet.
            </seg>
            <seg n="ad5b495a">
              Många av de arbetslösa ungdomarna har inte rätt utbildning. De
              kanske inte har fullgjort sin utbildning eller utbildat sig till
              något som det inte är så stor efterfrågan på. Samtidigt säger
              arbetsgivarna att det finns stora flaskhalsproblem. Inom vissa
              branscher skriker man efter utbildad arbetskraft.
            </seg>
            <seg n="3a0fd5e2">
              För att matcha detta borde regeringen se till att de unga snabbt
              kan omskola sig till de så kallade bristyrkena och därigenom möta
              de nya jobben. De är paradoxalt att det är matchningsproblem samtidigt
              som det är hög ungdomsarbetslöshet. Här har regeringen stora möjligheter
              att snabbt kunna göra något och se till att ungdomar får chansen
              inom dessa yrkesområden.
            </seg>
            <seg n="94443144">
              Se nu till som ny arbetsmarknadsminister att genast hitta en
              lösning på det stora problemet för Sverige, nämligen den höga
              ungdomsarbetslösheten!
            </seg>
          </u>
          <note type="speaker" n="871eb7a4">
            Anf. 28 ISAK FROM (S):
          </note>
          <u who="isak_from_0325ff" xml:id="i-c8a7ba1b16f0f1fe-0" n="b275cac2">
            <seg n="890bcb33">
              Herr talman! Låt mig först gratulera herr talmannen till uppdraget.
              Jag gläder mig åt att få hålla mitt första anförande, mitt så
              kallade jungfrutal, i en så viktig fråga. Jag vill också gratulera
              Hillevi Engström till utnämningen till en av de viktigaste ministerposterna,
              vilken jag anser att arbetsmarknadsministern innehar.
            </seg>
            <seg n="cf7902c6">
              Herr talman! Ungdomsarbetslösheten är livligt debatterad, men
              fokus ligger allt som oftast inte på orsaker och åtgärder utan
              på statistiken eller parametrar för hur man mäter statistiken
              och vilka som ingår i statistiken. Låt oss i stället konstatera
              att varje gång en arbetslös ungdom vill ha ett arbete eller en
              arbetsmarknadsåtgärd och inte får det är det ett misslyckande.
            </seg>
            <seg n="5ea0f08e">
              Det finns i dag ett aktivitetsförbud som införts av den borgerliga
              regeringen. I praktiken innebär det att man inte får någon åtgärd
              under de tre första månaderna och ibland under de sex första månaderna.
            </seg>
            <seg n="32ccaf01">
              Låt mig berätta om min arbetskamrats dotter, och detta kan gälla
              många döttrar och söner. Hon fick ett jobb och flyttade till en
              annan kommun. Hon jobbade där några månader men blev sedan arbetslös.
              Hon hann inte tjäna in till sin a-kassa. Hon anmälde sig till
              Arbetsförmedlingen men fick vänta drygt tre månader på en åtgärd,
              en praktikplats med dålig ersättning. Min arbetskamrats dotter
              blev då tvungen att flytta tillbaka till sin hemkommun och sina
              föräldrar och tvingades tacka nej till sin praktikplats. Väl hemma
              fick hon anmäla sig hos en annan arbetsförmedling, dock inom samma
              arbetsmarknadsområde. Det gjorde att hon fick ytterligare tre
              månader med aktivitetsförbud. Det är många ungdomar i dag som
              är i denna situation.
            </seg>
            <seg n="e8ed348f">
              Den höga arbetslösheten är ett enormt slöseri med en hel generations
              kunskaper och engagemang. Vi har länge vetat att den största ungdomskullen
              sedan 60-talet skulle lämna gymnasiet samtidigt som 40-talisterna
              går i pension. Men regeringen har monterat ned arbetsmarknadspolitiken
              och försämrat vuxenutbildningen.
            </seg>
            <seg n="e6fb0eb8">
              Det kanske inte alltid var bättre förr, men vi borde åtminstone
              ta lärdom av vad som hände förr. Nu ligger många unga i soffan
              och kommer inte ut i någon åtgärd, och det är svårt att rucka
              ett invant beteende. Efter 90-talskrisen tog det lång tid och
              ett kunskapslyft över en hel nation för att ändra detta. Det tog
              många år att få ordning på det. Nu är vi där igen, och det är
              viktigt att krafttag tas. Det är viktigt att vår nya arbetsmarknadsminister
              som är lyckligt lottad och har ett jobb använder hela sin makt
              för att se till att aktivitetsförbudet de första tre månaderna
              försvinner.
            </seg>
          </u>
          <note type="speaker" n="0ecd319f">
            Anf. 29 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-4" n="0a378d05">
            <seg n="e08fdbc3">
              Herr talman! Jag hälsar Isak From välkommen till Sveriges riksdag.
              Det är ett av de finaste uppdragen man kan ha.
            </seg>
            <seg n="48e136bd">
              Tillsammans med regeringen brinner jag för ungdomsarbetslösheten
              men också av personliga skäl. Jag är förälder och vet hur olika
              ungdomar är. Skolan fokuserar i stor utsträckning på de teoretiskt
              studiemotiverade för att ge en högskoleförberedelse. Skolan tappar
              många gånger bort de elever som har en praktisk begåvning och
              ett praktiskt intresse. Den stora gymnasiereformen är en av orsakerna
              till att många ungdomar har det tufft på arbetsmarknaden i dag.
              Det är de ungdomar som inte tycker om teoretiska ämnen, inte just
              då i alla fall, utan hellre vill få en praktisk utbildning och
              komma ut och jobba. De ungdomarna har det tufft. Ungdomar är olika;
              många ungdomar har det också väldigt bra.
            </seg>
            <seg n="81f059e1">
              Skolan är den viktigaste förebyggande faktorn mot arbetslöshet.
              Ingen enda ungdom ska lämna skolan utan att ha en bra grund att
              stå på för att kunna få ett jobb. Det är a och o. Därför måste
              man jobba både långsiktigt och kortsiktigt. Man måste jobba på
              att förändra skolan. Nästa år har vi en ny gymnasieskola på plats.
              Framför allt många pojkar, som kanske är mer praktiskt orienterade,
              kommer att ha stor glädje av att få en lärlingsutbildning. Det
              är många gånger pojkarna som har det tuffast i skolan.
            </seg>
            <seg n="c6a8ccef">
              När det gäller ungdomsarbetslösheten har regeringen vidtagit
              en viktig åtgärd, nämligen att halvera kostnaden för att anställa
              personer som är under 26 år. Det är uppenbart att om det blir
              billigare att anställa en ung person utan erfarenhet kommer fler
              arbetsgivare att välja att göra det när lönerna är ganska lika.
            </seg>
            <seg n="4a6e6281">
              Vi har också satsat mycket pengar på utbildningsplatser. Det
              har aldrig funnits så många utbildningsplatser som nu efter de
              krispaket som har genomförts. Vi har satsat på praktik och på
              förstärkta coachningsinsatser. Monica Green och Isak From nämner
              att det finns ett aktivitetsförbud. Det stämmer inte. En ungdom
              som kommer till Arbetsförmedlingen har rätt att få en jobbcoach
              på en gång. Jag tror att det skulle vara fel att första dagen
              på Arbetsförmedlingen sätta en ungdom i en åtgärd eller i en kurs.
              Många gånger har ungdomar en ganska bra grund att stå på, men
              de måste hitta det lediga jobbet och få hjälp med att matchas
              mot det utbud som finns på arbetsmarknaden.
            </seg>
            <seg n="eea0e4ca">
              Jag tror inte att Socialdemokraterna i sin budget kommer att
              lägga fram förslag om att man första dagen ska in i en åtgärd
              och, som Monica Green uttryckte det, snabbt kunna omskola sig.
              Vi pratar om ungdomar mellan 15 och 24 år, ungdomar som just har
              lämnat gymnasiet. Ska de snabbt tillbaka och omskolas? Det låter
              ofattbart.
            </seg>
            <seg n="052e0162">
              Den grupp ungdomar som har det tuffast är de som har hoppat av
              grundskolan eller gymnasiet och inte har fullständiga betyg. Nu
              gör vi en satsning som innebär att man kan gå en motivationsutbildning
              inom folkhögskolan som är en särskilt lämplig skolform för många
              som är skoltrötta. Man kan få ett förstärkt studiebidrag och komma
              tillbaka till grundskolan eller gymnasieskolan och få ett slutbetyg.
              Det är den absolut viktigaste åtgärden för att förebygga arbetslöshet.
              Jag hoppas att många ungdomar kommer tillbaka till skolan och
              får en grund att stå på.
            </seg>
            <seg n="156130d3">
              Jag återkommer till fler åtgärder i nästa inlägg.
            </seg>
          </u>
          <note type="speaker" n="103e0aa9">
            Anf. 30 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-4" n="b6dd8c5e">
            <seg n="172ad18c">
              Herr talman! Hillevi Engström är lite spretig i sina svar. Hon
              säger att ungdomar har väldigt bra grund att stå på eftersom de
              kommer direkt från skolan, men alldeles innan bekräftade hon faktiskt
              det som jag sade, nämligen att det finns väldigt många unga som
              inte har fullgjort sina studier. Vad vi kan konstatera är att
              ungdomar är olika och behöver olika stöd och hjälp. Det är synd
              att man inte kan få hjälp från första dagen.
            </seg>
            <seg n="dea3bf9a">
              Det finns många exempel på ungdomar som går till Arbetsförmedlingen
              och där känner att de inte får den hjälp de behöver. Det kan ta
              upp till sex veckor innan de över huvud taget får lära sig att
              skriva sin meritförteckning eller cv. Hillevi Engström säger att
              det vore synd att sätta dem på en kurs eftersom det kan ha en
              inlåsningseffekt. Den ungdomen kanske behöver den utbildningen
              och det kanske finns företagare som skriker efter just den typen
              av arbetskraft. Företagarna själva säger att det är ett problem
              med matchningen och att de söker yrkeskunnigt folk inom vissa
              yrkesområden.
            </seg>
            <seg n="a1e70d42">
              Hillevi Engström säger att pojkarna har det tuffast i skolan.
              Det kanske är så att tjejerna har de bättre betygen, men sedan
              vet vi hur det blir. Det är killarna som tjänar de stora pengarna
              och tjejerna får jobba deltid och på obekväm arbetstid och får
              lägre lön.
            </seg>
            <seg n="d081787e">
              I min interpellation beskrev jag situationen i Norden när det
              gäller ungdomsarbetslösheten. Det har inte Hillevi Engström kommenterat.
              Jag skulle vilja veta om Hillevi Engström vill kommentera att
              29 procent av de unga i Sverige är arbetslösa och att Finland
              har nästan lika hög ungdomsarbetslöshet, men inte riktigt. Finland
              har alltså klarat krisen bättre än Sverige. Där är ungdomsarbetslösheten
              27 procent. Island har också klarat sig mycket bättre än Sverige
              i den här krisen. Där har man 16 procents ungdomsarbetslöshet.
              I Danmark är ungdomsarbetslösheten 13 procent och i Norge är ungdomsarbetslösheten
              9 procent.
            </seg>
            <seg n="0446494f">
              Hillevi Engström har valt att inte kommentera de uppgifterna
              i sitt svar till mig. Jag undrar om det finns något skäl till
              att Hillevi Engström inte vill prata om de unga arbetslösa.
            </seg>
            <seg n="f7f227c1">
              Oj, nu kom jag visst in på nästa interpellation.
            </seg>
            <seg n="e8146706">
              Nåväl, jag skulle ändå vilja veta om Hillevi Engström har en
              kommentar till det och till det jag pratade om tidigare, nämligen
              de otrygga anställningsformerna. De unga har otrygga anställningsformer
              när de väl får jobb. Tjejerna har sämst möjlighet att få en trygg
              anställning. Jag vill gärna ha en kommentar till det också.
            </seg>
            <seg n="fe23237e">
              Varför ser inte Hillevi Engström de här problemen som att ungdomar
              är olika och behöver olika typ av hjälp? Det vore faktiskt till
              stor nytta om de kunde få hjälp första dagen.
            </seg>
          </u>
          <note type="speaker" n="d138d448">
            Anf. 31 ISAK FROM (S):
          </note>
          <u who="isak_from_0325ff" xml:id="i-c8a7ba1b16f0f1fe-1" n="b275cac2">
            <seg n="6a7a30be">
              Herr talman! Statsrådet! Jag noterar svaret från Hillevi Engström.
              Jag håller med om att skolan är jätteviktig. Lärlingsutbildningen
              är också viktig. Jag tror på den utbildningsformen. Jag har själv
              erfarenhet från den eftersom jag har varit utbildningsnämndens
              ordförande i min hemkommun. Vi har under tio års tid jobbat med
              teknikcollege, vård- och omsorgscollege och industriprogrammet
              i nära samarbete med företag.
            </seg>
            <seg n="66378fc5">
              Herr talman! Det har hänt något. Vi fick en industrikris, och
              det kom en massa åtgärder från Arbetsförmedlingen. Vi har också
              det som vi diskuterade tidigare, nämligen de utförsäkrades situation.
              Vi har fått ut en massa sjuka i jobb- och aktivitetsgarantin som
              har trängt ut unga från arbetsmarknaden. Det gör att företagen
              inte orkar eller törs ta på sig att vara en del i utbildningsanordningen
              över så lång tid som en lärlingsutbildning varar.
            </seg>
            <seg n="6add34cc">
              Jag vill gärna höra hur statsrådet har tänkt att lärlingsutbildningen
              ska fungera. I det försök som är genomfört i gymnasieskolan har
              man inte kunnat fylla platserna till stor del på grund av att
              det har varit otydligt. Utfallet har inte varit särskilt bra.
              Jag vill höra mer om det.
            </seg>
          </u>
          <note type="speaker" n="c657c1b9">
            Anf. 32 BÖRJE VESTLUND (S):
          </note>
          <u who="borje_vestlund_da672f" xml:id="i-1c351ffce9be8bfc-1" n="07f16f4e">
            <seg n="6182fc18">
              Herr talman! Det är ingen tvekan om att vi är många som brinner
              för att pressa ned arbetslösheten, och inte minst ungdomsarbetslösheten.
              Det brukar vara det mest tydliga tecknet på att något händer i
              ekonomin och att det är något som går nedåt. Ungdomsarbetslösheten
              brukar vara det första tecknet.
            </seg>
            <seg n="3759912d">
              Som socialdemokrater får vi väl också, efter att ha förlorat
              ännu ett val, säga att de borgerliga partierna har varit bra på
              att måla upp en vision. Men när man väl har gjort det, och det
              har vi också gjort många gånger, brukar verkligheten alltid så
              småningom komma i fatt en, och då måste man svara på de tråkiga
              och besvärliga frågorna. Vad har resultatet blivit av de reformer
              som ni föreslår och som ni har framfört?
            </seg>
            <seg n="8b841547">
              Oftast brukar det här hanteras som att man vill prata om siffror.
              Jag tänker inte rabbla siffror här, men jag tror att det skulle
              vara till stöd för regeringen och regeringens politik. Hur många
              ungdomar var det som fick arbete tack vare de halverade arbetsgivaravgifterna?
              Det duger inte att svara med en fråga om ifall fler skulle ha
              fått det om man inte halverat dem.
            </seg>
            <seg n="ee034c38">
              Vi vet i dag att ungdomar inte är mer svåranställda än andra.
              Tvärtom vet vi att när det gäller ganska många utbildningar, både
              i gymnasieskolan och inte minst högskoleutbildningar, så står
              arbetsgivarna och praktiskt taget rycker eleverna från utbildningarna
              för att man helt enkelt behöver dem i produktionen. Det är något
              som sker i dag, och det är något som har skett under en längre
              tid.
            </seg>
            <seg n="0cede270">
              Då är frågan: Hur många arbetslösa ungdomar är det som har fått
              arbete tack vare den halverade avgiften? Ett vet vi, och det är
              att några få företag och kommuner har fått väldigt mycket bättre
              nettoresultat.
            </seg>
            <seg n="1175a187">
              Ministern säger sedan att ett av skälen till att många ungdomar
              känner att de inte passar i skolan är att alla utbildningarna
              är högskoleförberedande. Det intressanta i det sammanhanget är
              att när man ser på den försöksverksamhet med lärlingsutbildningar
              som har pågått runt om i landet Isak From pratade om det i sitt
              anförande vet vi att väldigt många ungdomar också har valt att
              hoppa av därifrån och gå tillbaka till de vanliga gymnasieprogrammen.
              De vill nämligen inte binda upp sig för att vara kock eller servitör
              i hela sitt liv, utan de kanske faktiskt vill gå vidare någon
              gång i livet.
            </seg>
            <seg n="5c568b0b">
              Vi vet att det har varit ett resultat av detta, och det har långt
              ifrån varit så lyckat som jag och säkert många med mig, det måste
              jag erkänna, trodde att det skulle bli när man införde det.
            </seg>
            <seg n="9f2e858b">
              Ministern säger att man får en jobbcoach från första dagen. Men
              de flesta som har en förmåga att bli långtidsarbetslösa, och det
              tror jag att de flesta rutinerade arbetsförmedlare känner till
              ganska väl, kanske inte har en fullgjord gymnasieutbildning och
              kanske dessutom har en trasslig bakgrund med både kriminalitet
              och missbruk. För dem tror jag att det är ganska viktigt att det
              redan från dag ett kan sättas in en ordentlig åtgärd så att de
              inte behöver vänta i tre månader. För en ung person är tre månader
              en väldigt lång tid.
            </seg>
            <seg n="0cf2d0ad">
              På denna och många andra frågor måste regeringen börja finna
              svar om man i förlängningen ska vara trovärdig i jobbpolitiken.
              Så här långt har man kunnat måla upp visioner, men visioner måste
              också visa sig i resultat.
            </seg>
          </u>
          <note type="speaker" n="0fd4a06e">
            Anf. 33 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-5" n="0a378d05">
            <seg n="88d250e4">
              Herr talman! Först vill jag säga till Monica Green att jag just
              nu svarar på interpellationen som handlar om ungdomsarbetslösheten
              i Sverige. Jag tror att arbetslösheten i Norden är nästa interpellation.
              Jag säger detta så att vi pratar om rätt frågor. Det är alltså
              därför jag inte har kommenterat Monica Greens frågor. Det kommer
              senare, så är vi överens om det.
            </seg>
            <seg n="1694d03d">
              Om någon i den här kammaren har uppfattat att jag inte tar ungdomsarbetslösheten
              på väldigt stort allvar vill jag vara väldigt tydlig: Det är en
              central fråga för hela regeringen. Jag är själv väldigt engagerad
              i den frågan, och det är också ett av skälen till att regeringen
              genom att halvera arbetsgivaravgifterna för alla ungdomar under
              26 år har gjort det hälften så dyrt att anställa dem.
            </seg>
            <seg n="79952227">
              Det är regeringens uppfattning att det är viktigt för arbetsgivarna
              att det blir billigare att anställa ungdomar. Vi tror nämligen
              att om det blir dyrare, svårare och mer komplicerat så får färre
              ungdomar jobb. Våra beräkningar visar att det som Socialdemokraterna
              och De rödgröna föreslår, nämligen att chockhöja arbetsgivaravgifterna
              för unga, kommer att leda till att ungefär 14 000 jobb går förlorade.
              Det tycker vi är helt fel väg att gå; vi ska i stället göra det
              enklare och billigare för arbetsgivarna att vilja anställa en
              ung person.
            </seg>
            <seg n="fd432b88">
              Jag kan hålla med Monica Green och övriga om att ungdomar är
              olika. Det vet alla vi som har träffat ungdomar. Vi har själva
              varit unga. Vi har olika behov. Ungdomar behöver olika former
              av stöd. De flesta ungdomar går det väldigt bra för, och där passar
              skolan utmärkt.
            </seg>
            <seg n="54c485d3">
              Att arbeta med lärlingsanställningar och lärlingsutbildningar
              i gymnasieskolan tror jag är ett av skälen till att Sverige har
              kommit sämre ut än de andra nordiska länderna. Till exempel i
              Danmark finns en tradition med gymnasielärlingar där också parterna
              har ett stort ansvar för hur man utformar den formen av utbildningar,
              ersättningar och sådana saker. Detta vill vi genomföra, och det
              finns också en utredning kring hur det ska kunna gå till.
            </seg>
            <seg n="010d02e8">
              Vi vill också göra det enklare för arbetsgivare att provanställa
              ungdomar under 23 år. Vi tror att det är viktigt att ungdomar
              får in foten på arbetsmarknaden och under lite längre tid får
              visa vad de går för. Vi måste öka flexibiliteten, för det är viktigare
              för unga att komma in på arbetsmarknaden än att vara i olika former
              av program. Teknikcollege och sådana initiativ är alldeles utmärkta.
            </seg>
            <seg n="6bb87222">
              Ungdomsarbetslösheten är en prioriterad fråga. I dag är 12 procent
              av de unga mellan 15 och 24 år arbetslösa. De saknar helt sysselsättning.
              12 procent är en alldeles förskräckligt hög siffra. Av de unga
              i den ålderskategorin är det 43 procent som heltidsstuderar, så
              det är lite olika statistik som man ändå måste förhålla sig till.
            </seg>
            <seg n="744cb63d">
              Någonstans tror jag att vi kan vara överens om att ungdomar i
              gymnasieåldern helst ska kunna gå till en gymnasieskola som passar
              honom eller henne och som är anpassad för individens behov. Det
              är mycket allvarligare när man har gått ut gymnasiet och inte
              kan försörja sig själv. På samma sätt tycker väl de flesta av
              oss att ungdomar och barn under 18 år gärna kan bo hemma, och
              där har föräldrarna också en försörjningsplikt. Men med detta
              sagt vill jag ändå understryka att det är viktigt med ungdomars
              möjlighet att få jobb.
            </seg>
            <seg n="5baa9656">
              Avslutningsvis kan man fundera på om ungdomar direkt, första
              dagen på Arbetsförmedlingen, ska ha en åtgärd. Jag tycker att
              det är viktigt att ungdomar börjar söka jobb och får hjälp av
              en jobbcoach att se vad deras utgångsläge är. Att sätta dem i
              en arbetsmarknadspolitisk åtgärd eller insats tror jag skulle
              vara hämmande för deras möjligheter att snabbt komma in på arbetsmarknaden.
            </seg>
          </u>
          <note type="speaker" n="4a8f85c7">
            Anf. 34 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-5" n="b6dd8c5e">
            <seg n="19f179d3">
              Herr talman! För att göra det klart och tydligt vad vi pratar
              om har jag faktiskt i min interpellation Ungdomsarbetslösheten
              i Sverige , som vi just nu diskuterar, jämfört med de andra nordiska
              länderna. Nästa interpellation som vi ska debattera ställde jag
              inte till Hillevi Engström, eftersom jag trodde att den nordiska
              samarbetsministern skulle kunna komma hit och diskutera den.
            </seg>
            <seg n="b1f35334">
              Jag ställde frågor om ungdomsarbetslösheten i de andra länderna,
              för jag ville att även arbetsmarknadsministern skulle kommentera
              detta. Jag har inget emot att vi tar det i nästa interpellation,
              men det var jag som nämnde det i den nuvarande interpellation
              som diskuteras, bara så att Hillevi Engström vet om det. Hon kanske
              till och med har läst den. Det skulle jag ha uppskattat mycket,
              eftersom hon då hade vetat vad vi debatterar.
            </seg>
            <seg n="fe8e2ae4">
              Hillevi Engström pratar om att det måste bli längre och längre
              provanställningar. Det ska vara två års provanställning, och sedan
              ska det vara 18 månaders visstidsanställning efter det. Det ska
              göras så otryggt som möjligt för ungdomarna. Då blir det säkert
              lägre ungdomsarbetslöshet. Problemet är bara att det är det receptet
              ni har försökt er på de här åren, men ungdomsarbetslösheten har
              inte minskat.
            </seg>
            <seg n="e3a425c8">
              Vårt förslag är att i stället rikta stödet till de arbetsgivare
              som vill anställa en arbetslös ungdom. Vi vill inte som regeringen
              smeta ut de 10 miljarderna på alla arbetsgivare, alltså även på
              dem som har unga anställda. Vi tycker att det är smartare och
              en bättre ekonomisk hushållning att rikta stödet till dem som
              verkligen behöver det och inte smeta ut till alla, för det blir
              mer ett bidrag till arbetsgivare som redan har ungdomar anställda.
              Och vi kompenserar förstås kommunerna och de statliga verken,
              något som en del försöker påskina att vi inte gör.
            </seg>
            <seg n="def58c19">
              Vårt recept hade varit bättre. Jag beklagar att Hillevi Engström
              bara säger att det ska vara osäkrare, för då blir det bättre.
            </seg>
          </u>
          <note type="speaker" n="ea4bcc6b">
            Anf. 35 BÖRJE VESTLUND (S):
          </note>
          <u who="borje_vestlund_da672f" xml:id="i-1c351ffce9be8bfc-2" n="07f16f4e">
            <seg n="500eaaf8">
              Herr talman! Valrörelsen är över nu, Hillevi Engström. Ni har
              vunnit. Det är er politik som ska granskas, inte de förslag vi
              har lagt fram. Därför måste frågan ställas igen: Hur många jobb
              har gått till arbetslösa ungdomar genom att ni har använt 10 miljarder
              av skattepengarna till detta ändamål? Jag tycker att det är rimligt
              att få ett svar på den frågan. Det är nog väldigt många andra
              som också initierar frågan och som kanske tycker att vi ska använda
              skattepengarna till annat.
            </seg>
            <seg n="71ecf250">
              Ordföranden i regeringens finanspolitiska råd har uttryckt att
              det är osäkert om det över huvud taget går att utläsa något resultat
              av detta. Det är intressant. Tyvärr kom det efter valet.
            </seg>
            <seg n="3ff23ac2">
              Vi är tillbaka i det tal som jag känner igen från alla debatter
              om ungdomsarbetslösheten: Ja, men det är ju inte så allvarligt
              med ungdomsarbetslösheten. Jag tror att statsministern vid något
              tillfälle uttryckt att ungdomsarbetslösheten är en synvilla. Det
              är kanske inte det smartaste som statsministern sagt.
            </seg>
            <seg n="24e7c4cb">
              När man vann valet 2006 var man väldigt bestämd med att man skulle
              ändra statistiken. Nu är statistiken ändrad, och den visar sig
              inte vara till denna regerings fördel. Då talar man om en synvilla.
            </seg>
            <seg n="5fec65bd">
              Det är klart att jag är överens med arbetsmarknadsministern om
              att vi ska titta på dem som verkligen vill söka och ha jobb i
              dag. Så långt kan vi vara överens, men det går inte att bortförklara
              att ungdomsarbetslösheten är ett stort misslyckande.
            </seg>
            <seg n="96879ac5">
              Fortfarande återstår de grundläggande frågorna: Vilka åtgärder
              vill man vidta? Och vad kommer lärlingsanställningsformen att
              ge hur många arbetstillfällen kommer den att ge? Det finns många
              frågor att ställa om detta under den här mandatperioden.
            </seg>
          </u>
          <note type="speaker" n="ee10eb8c">
            Anf. 36 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-6" n="0a378d05">
            <seg n="2531f42b">
              Herr talman! Det ska inte råda något tvivel om annat än att ungdomsarbetslösheten
              är på tok för hög. Det är en allvarlig fråga. Speciellt allvarligt
              är det om ungdomsarbetslösheten biter sig fast på samma höga nivåer
              som efter 1990-talskrisen då väldigt många aldrig kom in på arbetsmarknaden.
            </seg>
            <seg n="f41c9378">
              Detta är en utmaning. Det krävs en palett av åtgärder. Grunden
              är skola och utbildning. Inget barn och ingen ungdom ska lämna
              skolan utan att ha en bra grund att stå på.
            </seg>
            <seg n="58afd5c9">
              Det handlar också om att det ska bli billigare för arbetsgivare
              att anställa unga. Motsatsen, att göra det svårare och dyrare,
              skulle vara förödande. Den ekvationen kommer aldrig att gå ihop,
              tror jag.
            </seg>
            <seg n="e3a5d9f2">
              Vidare handlar det om att ge ungdomar möjlighet till jobbcoachning,
              om att lyfta fram det som var och en är bra på och stärka individerna
              och om att matcha de unga mot de lediga jobb som nu växer fram
              i Sverige. Där har oppositionen en annan politik. Man tycker inte
              att externa jobbcoacher är bra även om effekterna är goda.
            </seg>
            <seg n="4dbde102">
              Skolan och gymnasielärlingssatsningen är fortfarande en fråga
              där vi mer ska diskutera hur detta med utformningen ska gå till.
            </seg>
            <seg n="61e3f9c3">
              Lärlingsprovanställning två års provanställning nämner Monica
              Green. Det vi har diskuterat och det vi föreslår är ett och ett
              halvt års provanställning med ett utbildningsinnehåll för unga
              under 23 år. Det är en dispositiv lagstiftning. Parterna har också
              en viktig roll där.
            </seg>
            <seg n="f464dad7">
              Ungdomsarbetslösheten kommer att vara en viktig fråga under den
              här mandatperioden. Redan i dag ser vi att 40 000 fler ungdomar
              är sysselsatta än i oktober 2009 så vi är på rätt väg. Men jag
              är inte nöjd förrän alla unga som vill ha ett jobb också kan få
              det.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="43e16188">
            20 § Svar på interpellation 2010/11:3 om Sverige och ungdomsarbetslösheten
            i Norden
          </note>
          <note type="speaker" n="c3ad6cfa">
            Anf. 37 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-7" n="0a378d05">
            <seg n="4fc67db4">
              Herr talman! Monica Green har ställt en interpellation till statsrådet
              Ulf Kristersson om vad han avser att göra för att underlätta samordningen
              av åtgärder mot ungdomsarbetslösheten. Som arbetet är organiserat
              i regeringen är det jag som svarar på denna interpellation.
            </seg>
            <seg n="f7e0ff24">
              Jag vill inleda med att säga att regeringen har vidtagit och
              kommer att vidta flera åtgärder i syfte att bekämpa ungdomsarbetslösheten,
              bland annat genom att överbrygga övergången från skolan till arbetslivet,
              men också för att hjälpa de unga som har ofullständiga betyg att
              fullfölja sin utbildning.
            </seg>
            <seg n="135c812e">
              Ungdomars situation på arbetsmarknaden är ett prioriterat område
              för Nordiska ministerrådet för arbetsliv. På initiativ av de nordiska
              arbetsmarknadsministrarna vid det årliga mötet som hölls i Reykjavik
              förra året beslutades att genomföra en kartläggning och en analys
              av de insatser som genomförs mot ungdomsarbetslösheten i de nordiska
              länderna.
            </seg>
            <seg n="80f17fe0">
              Resultatet av denna kartläggning, som presenterades den 8 oktober
              i år, kommer att vara underlag för en temadiskussion om ungdomsarbetslösheten
              som de nordiska arbetsmarknadsministrarna ska ha när vi träffas
              i november i Köpenhamn. Till denna diskussion kommer även arbetsmarknadens
              parter och Ungdomens nordiska råd att inbjudas.
            </seg>
            <seg n="2d0dbcd5">
              I rapporten konstateras att de nordiska länderna på flera sätt
              står inför stora och samma utmaningar när det gäller att bekämpa
              ungdomsarbetslösheten och att det därför är viktigt med samarbete
              och ett erfarenhetsutbyte länderna emellan.
            </seg>
            <seg n="ff72a92d">
              För att undvika risken att goda erfarenheter och bra program
              stannar vid nationsgränserna, som Monica Green befarar, är det
              särskilt viktigt med erfarenhetsutbyte med att sprida goda exempel
              mellan de nordiska länderna.
            </seg>
            <seg n="b92015eb">
              Mot bakgrund av detta ser jag fram emot att få ta del av de erfarenheter
              som mina nordiska kolleger har av att bekämpa ungdomsarbetslösheten.
              Förhoppningen är att vi alla kan lära av varandra. Den nordiska
              arenan är ett väldigt viktigt forum för erfarenhetsutbyte.
            </seg>
            <seg n="b40507a5">
              Även på tjänstemannanivå sker löpande diskussioner och erfarenhetsutbyte
              mellan de nordiska länderna bland annat om hur ungdomsarbetslösheten
              kan bekämpas inom ramen för Ämbetsmannakommittén för arbetslivs
              verksamhet.
            </seg>
          </u>
          <note type="speaker" n="f4d7e832">
            Anf. 38 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-6" n="b6dd8c5e">
            <seg n="abe12e36">
              Herr talman! Det stämmer att jag ställt två interpellationer
              om ungdomsarbetslösheten i Norden den ena till arbetsmarknadsministern
              och den andra till den jag trodde var nordisk samordningsminister.
              Jag fick uppgifter härifrån att det skulle vara Ulf Kristersson.
              Det rådde antagligen lite osäkerhet om det precis vid regeringsombildningen.
              Efteråt har det stått klart att Ewa Björling är nordisk samordningsminister,
              så jag trodde att interpellationen skulle lämnas över till henne.
              Men så blev det inte. Det spelar dock ingen roll. Vi kan prata
              om hur man samordnar åtgärderna i Norden även med arbetsmarknadsministern.
              Lite grann tangerar detta den förra interpellationen.
            </seg>
            <seg n="7578a416">
              När Nordiska rådet träffades förra året stod det klart att ungdomsarbetslösheten
              var väldigt hög. Under en lång tid har jag varit aktiv i Nordiska
              rådet. Vi har sett hur ungdomsarbetslösheten dragit isär länderna.
              Det behövdes en kartläggning. Det är utifrån den kartläggningen
              som jag har hämtat de här uppgifterna och ställt interpellationen.
            </seg>
            <seg n="045330dd">
              Nu ska arbetet gå vidare. Jag hoppas att det leder till att man
              ser till att det inte blir sådana gränshinder som de som faktiskt
              fortfarande finns. Om vi river ett gränshinder uppstår tyvärr
              något nytt. På det sättet är det ganska segt att komma någon vart.
              Men jag har gott hopp om att man nu vill hjälpas åt i de nordiska
              länderna för att utbyta erfarenheter och låta det hela gå från
              ord till handling.
            </seg>
            <seg n="17c221bb">
              Risken finns att man åker i väg och talar om hur man gör i Sverige,
              Danmark respektive Norge och att var och en sedan åker hem till
              sitt och fortsätter i samma spår som tidigare detta i stället
              för att utbyta erfarenheter och försöka pröva det som varit bra
              i andra länder och också öka ungdomars möjligheter att både studera
              och arbeta på annat håll.
            </seg>
            <seg n="8f0da035">
              Eftersom ungdomsarbetslösheten är så hög här i Sverige och arbetslösheten
              i Norge är betydligt lägre reser många av våra ungdomar i dag
              till Norge för att arbeta där. Liknande exempel kan vi se när
              det gäller Malmö och Köpenhamn. Många svenska ungdomar åker över
              till Danmark för att arbeta där.
            </seg>
            <seg n="afea6d26">
              Då handlar det om att se till att de inte hindras, till exempel
              genom de sociala försäkringarna. Det kanske är olika försäkringsregler
              när man är sjuk eller föräldraledig. Det finns många samordningsvinster
              att göra på att samarbeta i Norden.
            </seg>
            <seg n="5bd0b856">
              Problemet kvarstår: Sverige är tyvärr det svarta fåret i det
              här sammanhanget och har den högsta ungdomsarbetslösheten. Hillevi
              Engström sade i den förra interpellationsdebatten att det är många
              av dessa 29 procent som faktiskt studerar. Vi övergick till den
              jämförelseform som Eurostat använder. Det var för fyra år sedan
              ett starkt krav från den dåvarande borgerliga oppositionen om
              att vi skulle göra likvärdiga jämförelser i hela EU och att Sverige
              skulle gå över till det sättet att räkna ungdomsarbetslöshet på.
              Nu gör vi det, och nu försöker Hillevi Engström sopa fakta under
              mattan genom att säga att några av dessa ungdomar studerar och
              kanske inte vill ha jobb.
            </seg>
            <seg n="8182f141">
              Jag tycker att vi ska våga se problemen. Vi har ett problem,
              och vi behöver lösa det.
            </seg>
          </u>
          <note type="speaker" n="3f2caf3c">
            Anf. 39 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-8" n="0a378d05">
            <seg n="54621902">
              Herr talman! Eftersom det kanske inte har framgått riktigt vill
              jag förtydliga att regeringen tar ungdomsarbetslösheten på väldigt
              stort allvar, och jag menar verkligen allvar med det. Vi vill
              förändra skolan så att inget enda barn lämnar skolan utan en bra
              grund att stå på. Det råder inget tvivel om det.
            </seg>
            <seg n="1c649760">
              Det är också viktigt att säga att för en 15-åring ska skolan
              vara så bra att 15-åringen inte slutar skolan i förtid. Jag tycker
              att alla ungdomar ska ha chansen att förebygga arbetslöshet och
              få en grund att stå på.
            </seg>
            <seg n="d6bd215f">
              Arbetslösheten är för stor i hela Norden, och den är väldigt
              hög bland ungdomar. Jag tycker att det som Monica Green lyfter
              fram är väldigt bra. Jag har själv ingen erfarenhet av nordiskt
              samarbete. Jag träffade vid Epscorådet häromveckan min finländske
              kollega, och vi började diskutera om vi kunde lära av varandra.
              Jag tycker att det är viktigt att vi faktiskt lär, utvecklar och
              förbättrar. Det som inte funkade i Finland är det onödigt att
              vi börjar pröva i Sverige och så vidare. De gränshinder som finns
              ska vi försöka undanröja. De ambitionerna finns verkligen.
            </seg>
            <seg n="42762ee1">
              Jag välkomnar Monica Green, som faktiskt har stor erfarenhet
              av nordiskt samarbete, att komma med inspel om hon tycker att
              det är något i den här rapporten som man bör fästa särskild vikt
              vid eller som det till exempel finns invändningar mot. Jag har
              själv inte läst hela rapporten.
            </seg>
            <seg n="6a5707aa">
              Vi kommer att träffas i november i Köpenhamn och diskutera vilka
              frågor som vi behöver få en lösning på. Nu är Sverige ett exportland,
              kan man säga, av ungdomar som pendlar ut från Sverige, men när
              konjunkturerna vänder ska fler kunna pendla in. Sedan har vi det
              som är kommissionens flaggskeppsinitiativ: Inom alla utbildningar
              i Sverige ska det finnas möjlighet att vid något tillfälle göra
              praktik eller studera i ett annat EU-land. Det kan vara i Norden
              eller i något annat EU-land. Det är sådana frågor som vi ska diskutera.
              Jag välkomnar verkligen inspel i den diskussionen.
            </seg>
            <seg n="3e1fd7df">
              Jag kommer att göra det jag kan för att underlätta för alla ungdomar
              i Norden att se Norden som en gemensam arbetsmarknad och kunna
              få erfarenhet, som också är viktig i andra avseenden, av att arbeta
              och studera i ett annat land.
            </seg>
          </u>
          <note type="speaker" n="c443e66c">
            Anf. 40 MONICA GREEN (S):
          </note>
          <u who="monica_green_0b84cd" xml:id="i-15225d460c3ca5de-7" n="b6dd8c5e">
            <seg n="4fe9d1a4">
              Herr talman! Jag väljer att ta detta som mitt sista anförande
              i denna debatt. Vi har ju diskuterat detta vid flera tillfällen,
              och vi diskuterade faktiskt denna fråga även i den förra interpellationen.
            </seg>
            <seg n="591db9bb">
              Hillevi Engström säger att jag kan komma med inspel. Det gör
              jag gärna, både nu och framgent. Det finns jättemånga bra exempel,
              bland annat i Norge, på hur man har fått in ungdomar i ett tidigt
              stadium, både när det gäller att ge dem utbildning och att matcha
              ungdomar på rätt ställe på arbetsmarknaden. Det är kanske därför
              som ungdomsarbetslösheten är så mycket lägre där än i Sverige.
              Jag tror att Hillevi Engström har mycket att lära av den rödgröna
              regeringen i Norge.
            </seg>
            <seg n="f0d8f9de">
              Individuellt anpassade utbildningar är ett annat förslag. Nu
              säger Hillevi Engström att skolan och utbildningen i Sverige ska
              vara så bra att ingen hoppar av. Det håller jag fullständigt med
              om. Men det borde också vara så att ingen redan i elva- eller
              tolvårsåldern har råkat välja fel ämne och av det skälet inte
              kan gå på högskolan i Sverige. Det kan vara bara för att man är
              trött eller för att det har hänt någonting just i det skedet i
              livet. Det vore synd att stämpla bort en stor del av ungdomarna
              i Sverige bara för att de vid en viss ålder har valt bort vissa
              ämnen. Jag beklagar att den borgerliga regeringen just nu håller
              på att införa ett sådant system. Det är ett medskick som jag kan
              ge Hillevi Engström nu direkt.
            </seg>
            <seg n="4179af74">
              I övrigt tycker jag att vi ska fortsätta att försöka riva gränshindren
              och se till att vi har liknande sociala system, så att man om
              man jobbar i Norge och blir sjuk får en ersättning. Det är likadant
              för föräldralediga. Man måste kunna ha gemensamma regler oavsett
              om den man får barn med är från Sverige eller från Norge. Det
              finns mycket att göra i det nordiska samarbetet för att se till
              att arbetsmarknaden fungerar bättre. Tyvärr har det visat sig
              att gränshindren är mycket svåra att få bort, och när man får
              bort ett uppstår det återigen ett nytt.
            </seg>
            <seg n="99415fd3">
              Vi får fortsätta arbetet med att sänka ungdomsarbetslösheten.
              Det har ni hittills inte lyckats med. Jag önskar Hillevi Engström
              som ny minister allt gott och att hon faktiskt ska lyckas i sina
              ambitioner. Jag hör tyvärr att Hillevi Engström inte har de recept
              som behövs, utan hon tänker fortsätta med det som har använts
              hittills. Men jag önskar ändå att Hillevi Engström lyckas i sitt
              uppdrag att sänka ungdomsarbetslösheten, för vi ska inte lämna
              en hel ungdomsgeneration med framtiden att vara långtidsarbetslös.
              Det önskar jag ingen.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="4daef8c5">
            21 § Svar på interpellation 2010/11:4 om obligatorisk arbetslöshetsförsäkring
          </note>
          <note type="speaker" n="a3bae09b">
            Anf. 41 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-9" n="0a378d05">
            <seg n="6bd94976">
              Herr talman! Patrik Björck har frågat mig vilka åtgärder jag
              avser att vidta för att minska osäkerheten rörande ett eventuellt
              införande av en obligatorisk arbetslöshetsförsäkring, och om jag
              avser att verka för införandet av en sådan försäkring.
            </seg>
            <seg n="c3740bd5">
              Regeringen vill införa en allmän inkomstförsäkring vid arbetslöshet.
              Delvis mot denna bakgrund tillsattes i april 2010 en parlamentarisk
              utredning med uppgift att se över de allmänna försäkringarna vid
              sjukdom och arbetslöshet. Syftet med utredningen är att säkerställa
              att dessa försäkringar är långsiktigt hållbara och balanserade,
              samt att de bidrar till en långsiktigt högre sysselsättning.
            </seg>
            <seg n="8d8941d4">
              En utgångspunkt för utredningens arbete är att försäkringarna
              ska ge en god ekonomisk trygghet för dem som behöver dem och utformas
              så att arbetslinjen understöds. Det ska alltid löna sig att arbeta.
              Bägge försäkringarna ska även i fortsättningen ha karaktär av
              omställningsförsäkringar. Utredningen ska utgå från de reformer
              regeringen genomfört inom sjuk- och arbetslöshetsförsäkringarna.
              Det är också centralt att försäkringarna är transparenta med tydliga
              tidsgränser för alla inblandade aktörer.
            </seg>
            <seg n="a3296cc8">
              I arbetet ska utredningen eftersträva ett brett samarbete med
              arbetsmarknadens parter och övriga berörda organisationer. Utredningen
              ska lämna sitt förslag i maj 2013. Det är alltså en parlamentarisk
              utredning där alla riksdagens partier finns med.
            </seg>
          </u>
          <note type="speaker" n="1b8f0bbe">
            Anf. 42 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-3" n="d0653741">
            <seg n="33ca2150">
              Herr talman! Tack så mycket för svaret, arbetsmarknadsministern!
              Även jag får välkomna Hillevi Engström som minister i denna kammare.
              Vi har debatterat som riksdagsledamöter förut. Hjärtligt välkommen,
              Hillevi Engström!
            </seg>
            <seg n="d7967a94">
              Jag har ställt min fråga eftersom jag tycker att det är viktigt
              att vi ändå utreder vad det är som verkligen gäller. Under den
              förra mandatperioden genomförde regeringen en mängd försämringar
              av arbetslöshetsförsäkringen. Den blev dyrare och sämre. Det resulterade
              i att ca en halv miljon människor lämnade försäkringen.
            </seg>
            <seg n="8589c2f0">
              Den dåvarande arbetsmarknadsministern lät utreda en obligatorisk
              försäkring, men det förslaget kastade man i papperskorgen. Nu
              skulle jag vilja hävda att det råder stor osäkerhet om vad regeringen
              egentligen avser att göra med arbetslöshetsförsäkringen. Det finns
              olika och motstridiga uppgifter från olika företrädare för regeringen,
              och denna osäkerhet om framtiden för en så viktig del av arbetsmarknadspolitiken
              är inte rimlig.
            </seg>
            <seg n="fbb559a6">
              Enkelt uttryckt: Det verkar inte som om regeringen själv vet
              vad regeringen vill. Det är den ena delen. Den andra delen är
              varför man eventuellt skulle vilja göra det man gör och vad man
              har för avsikter med detta. Jag ska försöka återkomma till båda
              dessa delar.
            </seg>
            <seg n="d7acbe3a">
              Det har som sagt funnits en tidigare utredning som man har slängt
              i papperskorgen för att man inte tyckte att den motsvarade de
              krav man ställde. Det är den ena delen den osäkerhet som har uppstått.
            </seg>
            <seg n="f88ddc39">
              Vad är det som gör att man nu skulle kunna vilja ha en obligatorisk
              försäkring som man inte ville ha alldeles nyligen? Det är väl
              bara något år sedan som den utredningen avfärdades.
            </seg>
            <seg n="c6560af0">
              Nu i valrörelsen hade vi i en intervju med statsminister Reinfeldt
              en diskussion om detta. Då sade statsministern nej till en obligatorisk
              försäkring. Han hävdar att man inte är beredd att gå mot en obligatorisk
              a-kassa med den modell som utredningen föreslog. Man pratar om
              att det ska utredas på nytt, men det är ju i princip samma direktiv
              som ligger i denna utredning. Arbetsmarknadsministern hänvisar
              också i svaret till att Socialförsäkringsutredningen ska utgå
              från de reformer som regeringen har genomfört inom sjuk- och arbetslöshetsförsäkringarna.
              I detta fall handlar det naturligtvis om de reformer som gäller
              arbetslöshetsförsäkringen.
            </seg>
            <seg n="af1cf69d">
              Då kvarstår de problem som gör att Reinfeldt är tveksam till
              om man över huvud taget ska införa en obligatorisk a-kassa. Anders
              Borg kallar förslaget för en straffskatt på arbete. Vad är det
              som gör att en ny utredning skulle komma fram till något annat
              resultat när direktiven är ungefär desamma? Det är viktigt för
              ministern att reda ut det här, tror jag, så att vi vet vad det
              är för arbetsmarknadspolitik som regeringen avser att föra.
            </seg>
            <seg n="870c7868">
              Det är också intressant att fråga sig vilka problem man menar
              att en obligatorisk försäkring ska lösa. Det skulle jag vilja
              att arbetsmarknaden ägnade åtminstone en del av sitt svar åt att
              förklara för dem som lyssnar på debatten och för dem som följer
              regeringens ståndpunkt i frågan.
            </seg>
            <seg n="ea6518a8">
              Vilka problem är det man vill lösa när man ska genomföra en obligatorisk
              a-kassa? Och vad är det som säger att den här utredningen skulle
              komma till något annat resultat än den förra, som den moderate
              finansministern Anders Borg kallade för en straffskatt på arbete?
              Fredrik Reinfeldt är också tveksam till om denna utredning kan
              komma fram till något annat förslag. Så sent som i valrörelsen,
              bara för någon månad sedan, avvisade statsministern detta i en
              intervju i frågan.
            </seg>
            <seg n="f5e2deb1">
              Alltså: Det finns en stor osäkerhet i frågan. På vilket sätt
              har osäkerheten förändrats? Och varför skulle man över huvud taget
              vilja genomföra en obligatorisk a-kassa från regeringens sida?
            </seg>
          </u>
          <note type="speaker" n="9e799462">
            Anf. 43 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-a1374a3764d6e15e-0" n="f0dcfaac">
            <seg n="4cb3fbca">
              Herr talman! Patrik Björck tar upp en mycket viktig fråga den
              om Sverige likt Norge ska ha en allmän solidarisk arbetslöshetsförsäkring
              eller inte.
            </seg>
            <seg n="8730d1ac">
              Jag tycker att frågan verkligen handlar om solidaritet med de
              många människor som i dag står utanför den trygghet som en arbetslöshetsförsäkring
              innebär. A-kassan finansieras till sin absoluta huvuddel av 26
              årliga statliga skattemiljarder som borde komma alla som söker
              arbete till godo. Jag tror att det var 700 000 människor som inte
              var med i a-kassan år 2006. Det är ännu fler i dag.
            </seg>
            <seg n="74bff787">
              Sverige ställer upp för dem som är sjuka och som blir äldre genom
              en allmän arbetslöshetsförsäkring och genom en allmän folkpension
              som omfattar alla som arbetar eller som är äldre. På samma vis
              borde det vara självklart att alla som söker arbete omfattas av
              samma trygghet en allmän arbetslöshetsförsäkring så att alla statliga
              skattemiljarder kommer de svenskar som söker arbete till del.
            </seg>
            <seg n="3604b29e">
              Arbetsmarknadsministern ger ett entydigt och bra besked här i
              dag som jag välkomnar att regeringen vill införa en allmän arbetslöshetsförsäkring
              och att detta nu ska utredas. Jag skulle vilja ställa frågan här
              i dag: Vem kan egentligen motsätta sig något så behjärtansvärt
              och solidariskt som en allmän arbetslöshetsförsäkring som omfattar
              alla?
            </seg>
            <seg n="f0a20812">
              Det är egentligen tragiskt att de som ska företräda arbetstagarnas
              intressen fackförbunden, och framför allt de röda fackförbunden
              i decennier har lagt sin tid och kraft på att till varje pris
              förhindra att vi får en allmän solidarisk arbetslöshetsförsäkring.
            </seg>
            <seg n="5f2c96ba">
              Jag hade hoppats att Patrik Björck kanske skulle komma med lite
              nya ögon till den här mandatperioden och ha tänkt till och utvärderat.
              Jag letade efter någon öppning, men jag hittade ingen. Han ägnar
              sin kraft åt att till varje pris förhindra denna rättvisereform.
              Motiven för en sådan här rättvisereform är ju så starka, och motivet
              mot är bara ett enda: att facken ska ha ett bra medlemsargument.
            </seg>
            <seg n="8728fa6e">
              Jag vill ha fackförbund som ska behandla alla sina medlemmar
              lika och stå upp för arbetstagarnas rättigheter. Men jag vill
              inte ha fackförbund som motarbetar en allmän arbetslöshetsförsäkring.
              Det är trist.
            </seg>
            <seg n="cd1c45ff">
              Inställningen att det ska svida i skinnet om man inte lyckas
              få sitt första jobb och därför inte har kunnat gå med i a-kassan
              och att man ska vara hänvisad till socialbidrag och låga aktivitetsersättningar
              är inte en inställning som är värdig en socialdemokrati värd namnet
              med det som man ändå står för och har stått för genom decennierna.
            </seg>
            <seg n="00b1343e">
              Jag menar att inställningen att förvägra 700 000 eller en miljon
              människor rätten att få del av de 26 årliga skattemiljarderna
              och ha en trygghet när de söker arbete är att svika dem som tvingas
              leva utan inkomst eller på makens eller makans inkomst under små
              omständigheter. De kanske också tvingas söka socialbidrag.
            </seg>
            <seg n="c8a0189d">
              Detta vill den borgerliga regeringen förändra genom att utreda
              i syfte att få en rättvisereform. Men när det gäller dem vars
              brott är att inte ha tillgång till a-kassan är brottet ett enda:
              att inte ha lyckats få ett första jobb eller inte lyckats betala
              sin medlemsavgift till facket eller a-kassan.
            </seg>
            <seg n="66e1894f">
              Tack, ministern, för ett utmärkt svar!
            </seg>
          </u>
          <note type="speaker" n="3e101f75">
            Anf. 44 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-10" n="0a378d05">
            <seg n="d71717cf">
              Herr talman! Jag tyckte att motiven för att det är viktigt att
              de allra flesta som arbetar har en inkomstförsäkring vid arbetslöshet
              blev ganska väl utredda av Staffan Danielsson. Skälet är förstås,
              Patrik Björck, att man inte riktigt vet om man löper en risk för
              att bli arbetslös, och då är det rimligt att man har ett skydd
              i form av en bra omställningsförsäkring. Därför har regeringen
              beslutat att denna fråga ska utredas i en parlamentarisk utredning
              och i nära kontakt med arbetsmarknadens parter.
            </seg>
            <seg n="ace6510a">
              Alla vi som har arbetat med a-kassan vet att det är ett komplext
              regelverk. Det är lappat och lagat under många herrans år. I stort
              sett är det bara de som handlägger a-kasseärenden och de på samordnarorganisationen
              som kan räkna ut vad man kan få i ersättning vid arbetslöshet.
              Det är också en del i direktivet; det ska vara transparens. Det
              måste finnas en förutsägbarhet. Om man blir arbetslös vad gäller
              då? Det är knivigt i dag.
            </seg>
            <seg n="e4338954">
              Frågan har utretts, och resultaten har inte slängts i papperskorgen.
              Däremot beslutade regeringen att inte gå vidare med detta förslag.
              Men det finns även mycket material där som man kan ha till godo.
            </seg>
            <seg n="08f1482f">
              Hur detta sedan ska vara organiserat om det ska vara i form av
              fristående a-kassor som det i dag finns ett trettiotal av eller
              i någon annan form är egentligen mindre intressant, tycker jag.
              Jag tycker att a-kassorna i dag sköter uppgiften på ett bra sätt.
              Det är väldigt lite felutbetalningar och så vidare. Jag vet att
              de också tycker att regelverket är krångligt. Om man kan underlätta
              för dem som ska betala ut och dem som ska få ersättning är det
              väl alldeles utmärkt.
            </seg>
            <seg n="04114fcc">
              Men skälet för utredningen är att fler löper arbetslöshetsrisk,
              och då är det rimligt att man har en bra omställningsförsäkring.
              Därför vill regeringen utreda detta. Vi får se vad utredningen
              landar i 2013 och på vilket sätt vi kommer att gå vidare då. Det
              är det jag kan säga så här långt i den saken.
            </seg>
          </u>
          <note type="speaker" n="20d15253">
            Anf. 45 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-4" n="d0653741">
            <seg n="48b7a6e7">
              Herr talman! Staffan Danielsson funderar över vad jag ägnar min
              kraft åt. Jag ägnar min kraft åt att försöka få regeringen att
              tydliggöra sin linje. Jag gör det dels för arbetsmarknadens parter
              och medborgarna i det här landet, dels för mig själv som en deltagare
              i oppositionen. Det är mycket lättare att opponera om regeringen
              har en tydlig linje. Det är det som är bekymret. Det finns en
              stor osäkerhet i den här frågan. Jag vet vad jag tror och tycker
              är det rätta och riktiga.
            </seg>
            <seg n="f51b56a4">
              Vi socialdemokrater är väldigt tydliga med vad vi tycker. Vi
              vill ha en frivillig arbetslöshetsförsäkring av den modell som
              vi har haft hittills. Den har tjänat oss väldigt väl och fyllt
              sin uppgift i den svenska arbetsmarknadspolitiken.
            </seg>
            <seg n="6fa5beee">
              Jag ställde en fråga till arbetsmarknadsminister Hillevi Engström
              om varför man skulle vilja ha en obligatorisk arbetslöshetsförsäkring.
              Då svarar Hillevi Engström: Ja, till exempel för att man inte
              vet om man blir arbetslös.
            </seg>
            <seg n="54cf7fa1">
              Om jag är rätt informerad Hillevi Engström har möjlighet att
              kommentera det har Hillevi Engström en bakgrund i Polisförbundet,
              det vill säga polisernas fackförening. Kan Hillevi Engström redovisa
              för mig hur den a-kassan ser ut och fungerar? Det skulle vara
              spännande att höra.
            </seg>
            <seg n="07fa54a2">
              Hillevi Engström säger att det finns ett komplext regelverk och
              att det är ett problem. Där är jag och arbetsmarknadsministern
              helt överens, men det är ett komplext regelverk som Hillevi Engström,
              riksdagsmajoriteten, den nuvarande och den förra mandatperiodens
              regeringar är skyldiga till.
            </seg>
            <seg n="922a366b">
              Det är ni som har kört arbetslöshetsförsäkringen i botten. Det
              är ni som har gjort att arbetsgivarna i dag måste fylla i en hel
              telefonbok med sidor i stället för en sida när de ska fylla i
              ett arbetsgivarintyg. Ni har gjort regelverket så svårbegripligt
              och komplext att det inte är genomskinligt och transparent. Det
              är Hillevi Engström, som ordförande i arbetsmarknadsutskottet,
              och den moderatledda regeringen som har sett till att alla de
              problem som gör regelverket så komplext har uppstått. Hillevi
              Engström är ansvarig för att förstöra en tidigare fungerande arbetslöshetsförsäkring,
              och vi är helt överens om att det är ett jättebekymmer. Här känns
              det lite grann som att göra bocken till trädgårdsmästare.
            </seg>
            <seg n="16323198">
              Jag kommer återigen tillbaka till det som statsministern sade
              i valrörelsen så sent som den 17 augusti. Då sade statsminister
              Reinfeldt: Det kanske inte blir någon obligatorisk a-kassa de
              närmaste fyra åren heller. Konstruktionen måste vara bra, och
              den får inte vara i strid med vår arbetslinje. Tills vi hittar
              en sådan lösning blir a-kassesystemet kvar som det är i dag.
            </seg>
            <seg n="f0d42835">
              Det sade statsminister Reinfeldt i valrörelsen. Vad säger statsminister
              Reinfeldts arbetsmarknadsminister nu när valrörelsen är avslutad?
              Det skulle jag vilja ha ett svar på. Det är viktigt att reda ut
              detta. Är det statsministern som bestämmer i regeringen? Är det
              arbetsmarknadsministern eller möjligen Staffan Danielssons kamrater
              från Centerpartiet som driver sin linje? Vad är det egentligen
              som gäller?
            </seg>
            <seg n="a3e93364">
              Jag undrar återigen varför man skulle vilja göra detta. Jag tycker
              att det är viktigt att reda ut det. Orsaken till att en mängd
              människor inte har ersättning i dag är de regelförändringar som
              Hillevi Engström har varit med och röstat igenom i den här kammaren.
              Det har gjort att hundratusentals människor är förvägrade arbetslöshetsersättning.
              Eller också har de en så låg ersättning att de inte klarar av
              att försörja sig och sin familj. Det är problemet. Det är de försämringar
              som Hillevi Engström har varit med och röstat igenom i den här
              kammaren som gör att arbetslöshetsförsäkringen inte fungerar.
            </seg>
            <seg n="8dd943c6">
              Ska man ha kvar alla de försämringarna i direktiven spelar det
              egentligen ingen roll vem som är huvudman för kassan. Det blir
              i alla fall inte fler människor som får möjlighet att ta del av
              försäkringen.
            </seg>
          </u>
          <note type="speaker" n="0c992a37">
            Anf. 46 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-a1374a3764d6e15e-1" n="f0dcfaac">
            <seg n="c789c3ad">
              Herr talman! Det är inte helt enkelt att inrätta en allmän arbetslöshetsförsäkring.
              Det är rätt komplicerat, men det är väldigt bra att regeringen
              har satt ned foten och vill rätta till den här upprörande orättvisan.
              Politik är att vilja eller att till varje pris inte vilja. Här
              har Patrik Björck och jag var sin roll. Jag vill, och han vill
              till varje pris inte. Han vill ha en frivillig arbetslöshetsförsäkring.
              Som liberal borde jag egentligen gilla att allt är frivilligt,
              att kollektiva försäkringar, ansvar och solidaritet står på frivillighetens
              grund, men jag gör inte det. Även om vi ska ha ett liberalt och
              öppet samhälle behövs det vissa grundfundament, allmän sjukförsäkring,
              allmän folkpension och allmän arbetslöshetsförsäkring.
            </seg>
            <seg n="b1037b54">
              Låt oss prata om de 700 000 människor som stod utanför a-kassan
              under den förrförra regeringen 2006. De var utan skydd. Låt mig
              konkret visa vad det här innebär för en människa som inte får
              sitt första arbete. Har man haft ett arbete i sex månader och
              betalat in 5 0006 000 till a-kassan det mesta betalas av staten
              har man en garanti på upp till 14 00015 000 i månaden under lång
              tid framöver. Om man inte har kvalat in till detta, inte haft
              råd eller inte haft jobb, får man ingenting. Då hänvisas man till
              socialbidrag, till att leva på sin make eller maka eller till
              låga aktivitetsersättningar. Jag tycker inte att det är en rimlig
              ordning. Det är en upprörande och orättvis ordning.
            </seg>
            <seg n="85cbc0f6">
              Det är väldigt bra att regeringen och Centerpartiet står upp
              för rättvisa och slåss för det, men det är tragiskt och trist
              att de som borde stå på barrikaderna för de arbetslösa, det vill
              säga deras fackliga organisationer och kanske även, som en del
              tycker, deras socialdemokratiska parti, gör allt för att motsätta
              sig detta. Jag beklagar det.
            </seg>
          </u>
          <note type="speaker" n="e22d1c48">
            Anf. 47 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-11" n="0a378d05">
            <seg n="23f53260">
              Herr talman! I den här frågan känns det ändå som om det är Socialdemokraterna
              som är svaret skyldiga när det gäller varför man är emot att de
              som arbetar på den svenska arbetsmarknaden har en försäkring som
              ger ett inkomstskydd vid arbetslöshet, det vill säga en omställningsförsäkring
              mellan jobben.
            </seg>
            <seg n="7502f35d">
              I Sverige är det till och med så att det är lagkrav på att bilar
              måste ha en försäkring. Man får betala en straffavgift om man
              inte försäkrar bilen.
            </seg>
            <seg n="935f35cd">
              Det var inte bra att 700 000 människor inte var med i a-kassan
              när vi tog över regeringsmakten 2006. Jag vågar påstå att det
              redan då fanns en a-kassa med ett komplicerat regelverk på plats.
              Sedan har det gjorts ytterligare förändringar under den senaste
              mandatperioden, men redan 2006 var det ett komplicerat, lappat
              och lagat regelverk. De experter som kunde räkna ut vad ersättningen
              skulle bli jobbade på a-kassorna, och det gjorde de säkert alldeles
              utmärkt bra.
            </seg>
            <seg n="472922a5">
              Regeringen är tydlig. Jag kan gärna läsa upp svaret igen så att
              det blir alldeles solklart för kammaren vad regeringen vill. Vi
              vill införa en allmän inkomstförsäkring vid arbetslöshet. Vi har
              tillsatt en parlamentarisk utredning där jag vill minnas att Socialdemokraterna
              har tre representanter. Parterna ska delta i ett nära arbete i
              utredningen fram till 2013.
            </seg>
            <seg n="d7377fce">
              Men det är också ett komplicerat regelverk. Därför vill jag vara
              ödmjuk och säga att jag hoppas att vi kan lägga fram en proposition
              under den här mandatperioden, men vi måste också se vilka förslag
              utredningen kommer fram till.
            </seg>
            <seg n="4c8b188f">
              Det var inte bra när 700 000 personer stod utanför a-kassan 2006.
              Nu är det ännu fler som står utanför även om vi kan se en förbättring.
              Flera a-kassor har sänkt avgiften. Vi har också sänkt den med
              50 kronor per månad. Flera börjar också strömma till.
            </seg>
            <seg n="a582094a">
              Väldigt många inser att man borde ha haft en hemförsäkring den
              dagen då huset börjar brinna. Många människor lever kanske i den
              uppfattningen att det inte finns någon större risk för arbetslöshet.
              Många av dem har tyvärr haft fel, inte minst när man hamnar i
              en djup och allvarlig lågkonjunktur där helt plötsligt efterfrågan
              på Scanialastbilar blir noll över en natt. Många ställs inför
              en helt oväntad och förskräcklig situation. Det är rimligt att
              människor har ett skydd vid arbetslöshet. Det är regeringens ambition,
              och regeringen är ett kollektiv.
            </seg>
            <seg n="59286c5d">
              Sedan är jag ödmjuk inför att denna fråga måste hanteras på sådant
              sätt att den går att kombinera med en sund lönebild, att den inte
              blir ett hinder mot tillväxt och att den inte blir ett hinder
              mot att fler kommer in. Avgifterna måste hållas på en rimlig nivå.
            </seg>
          </u>
          <note type="speaker" n="e6f4acb9">
            Anf. 48 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-5" n="d0653741">
            <seg n="6491331e">
              Herr talman! Avgifter på en rimlig nivå ska vi diskutera i nästa
              interpellation. Det ska bli spännande.
            </seg>
            <seg n="0fb704c6">
              Arbetsmarknadsministern säger att det är tydligt vad regeringen
              vill. Det innebär i så fall att det som statsministern sade i
              valrörelsen var mumbojumbo. När statsministern sade att det troligen
              inte heller blir någon obligatorisk a-kassa under de närmaste
              fyra åren var statsministern fullständigt ute och cyklade. Det
              är också ett bra besked att få här i kammaren. Vi ska inte lita
              på vad statsministern säger i en valrörelse. Statsministern var
              lika tydlig åt andra hållet. Om nu regeringen är tydlig och det
              är arbetsmarknadsministern som sätter dagordningen må det vara
              hänt, men det säger väl en hel del om hur regeringen fungerar.
            </seg>
            <seg n="f878fab7">
              Det är ett komplext regelverk, och det är möjligt att det var
              komplext tidigare också. Men man släcker inte en brasa genom att
              hälla på bensin. Nu har regelverket blivit så komplext att 90
              procent av de arbetsgivarintyg som arbetsgivaren skickar in när
              någon blir arbetslös är felaktiga och måste sändas tillbaka. Det
              gör att den arbetslöse får vänta väldigt länge på att få ersättning.
            </seg>
            <seg n="28947e4a">
              Och det är regeringens ansvar. Det är den nuvarande riksdagsmajoriteten
              som har röstat igenom de reglerna, och Hillevi Engström är en
              av dem som har röstat för dem och drivit det som ordförande i
              arbetsmarknadsutskottet. Nu driver hon samma politik som minister.
            </seg>
            <seg n="a1c0de6b">
              Det är oerhört viktigt att komma ihåg att det som är problemet
              i försäkringen i dag är att alldeles för få har rätt till ersättning,
              oavsett vem som är huvudman för försäkringen, att de som har rätt
              till ersättning får alldeles för låg ersättning och att avgiften
              är alldeles för hög. Det är ju därför så många har lämnat försäkringen.
            </seg>
            <seg n="fd41977c">
              Sedan berättade inte Hillevi vad hon gjorde när hon var fackligt
              aktiv i Polisförbundet. Jo, man lade ned sin a-kassa, för man
              tyckte redan 1998 att avgiften var för hög och att försäkringen
              var för dålig. Det är vad Hillevi gjorde som fackligt aktiv i
              Polisförbundet; hon avskaffade a-kassan. Nu vill hon införa en
              obligatorisk a-kassa. Jag fick inte svar på min fråga.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="28f99500">
            22 § Svar på interpellation 2010/11:6 om differentierade avgifter
            i arbetslöshetsförsäkringen
          </note>
          <note type="speaker" n="e9e350a7">
            Anf. 49 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-12" n="0a378d05">
            <seg n="d692e31e">
              Herr talman! Patrik Björk har frågat mig om det är mitt ställningstagande
              att de differentierade avgifterna gett de effekter som regeringen
              eftersträvat och om jag avser att ta initiativ till att ta bort
              differentieringen av avgifterna till arbetslöshetsförsäkringen.
            </seg>
            <seg n="b27d0eec">
              Syftet med att införa differentierade avgifter var att öka det
              försäkringsmässiga inslaget i arbetslöshetsförsäkringen. Därför
              fick försäkrade i arbetslöshetskassor med höga kostnader och hög
              risk för arbetslöshet en högre avgift än försäkrade i kassor med
              låg risk och låga kostnader.
            </seg>
            <seg n="a4d0ed95">
              Syftet var också att synliggöra arbetslöshetens kostnader. På
              så sätt fick fackförbunden, arbetslöshetskassorna och medlemmarna,
              som på olika sätt kan bidra till att hålla nere kostnaderna för
              arbetslöshetsförsäkringen, anledning att faktiskt göra det.
            </seg>
            <seg n="d7f6263e">
              Det finns ännu inte någon forskning om effekterna av de differentierade
              avgifterna. Min uppfattning är ändå att de differentierade avgifterna
              har förbättrat förutsättningarna för en väl fungerande arbetsmarknad
              jämfört med det tidigare systemet där det inte fanns någon koppling
              mellan kostnader och avgifter. För närvarande har regeringen inte
              några planer på att förändra avgiftssystemet.
            </seg>
          </u>
          <note type="speaker" n="8564fc88">
            Anf. 50 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-6" n="d0653741">
            <seg n="1d0cfddb">
              Herr talman! En av de bärande delarna i den nya arbetslöshetsförsäkring
              som den moderatledda regeringen drev igenom under förra mandatperioden
              var att avgifterna skulle vara tydligt differentierade. En anställd
              inom restaurangbranschen ska till exempel betala 430 kronor i
              månader medan en läkare kommer undan med 90 kronor. Denna stora
              skillnad, som av de flesta naturligtvis upplevs som orimlig och
              orättvis, var inte ett misstag utan en genomtänkt och önskad effekt
              av det nya avgiftssystem som den moderatledda majoriteten i riksdagen
              röstade igenom.
            </seg>
            <seg n="182405c3">
              Då ställde jag mina frågor till ministern om detta, nämligen
              om ministern avsåg att ta bort de här orättvisa avgifterna och
              om ministern trodde att det här hade haft den effekt som man eftersträvat.
            </seg>
            <seg n="af8e078f">
              Svaret från ministern kan jag inte tolka på något annat sätt
              än att ministern i dag tycker att de här avgifterna ska vara kvar,
              vilket kan vara lite egendomligt eftersom ministern ganska nyligen,
              också i valrörelsen, svarade något helt annat när hon fick frågor
              på den här punkten. Då svarade ministern att hon tyckte att det
              inte verkade rimligt när hon fick frågor om att det var så stor
              skillnad mellan till exempel en akademiker och en medlem i Hotell
              och restaurangs a-kassa och att det är svårt att förklara varför
              en akademiker som är musiker ska ha mycket högre avgift än andra
              akademiker.
            </seg>
            <seg n="704770be">
              Om något är svårt att förklara så att det blir förståeligt finns
              det skäl att se över reglerna. Så sade Hillevi Engström som arbetsmarknadsutskottets
              ordförande i valrörelsen. Nu säger Hillevi Engström något helt
              annat i det här svaret. Det tycker jag är värt att notera, och
              jag skulle gärna vilja att ministern själv funderade lite över
              vad det är som har fått ministern att ändra uppfattning från den
              uppfattning hon hade i valrörelsen som arbetsmarknadsutskottets
              ordförande till den uppfattning hon har nu som arbetsmarknadsminister.
              Det skulle vara spännande att höra om det.
            </seg>
            <seg n="ea624544">
              Sedan säger ministern att det inte finns någon forskning om effekterna
              av de differentierade avgifterna. Det kanske är en sanning med
              modifikation. Det kanske inte finns mycket forskning, för de har
              ju inte funnits så länge, men det finns faktiskt några rapporter
              om det här, där ekonomer har tittat på det.
            </seg>
            <seg n="9926c4b8">
              Bland annat i Ekonomisk debatt nr 6 2010, där Laura Hartman och
              Helena Svaleryd går igenom de här olika reformerna, konstaterar
              man: Syftet med finansieringsreformen har varit att skapa en koppling
              mellan egenavgiften och arbetslösheten i en kassa. Man konstaterar
              också att det här bygger på flera viktiga förutsättningar och
              att det finns en stor överlappning mellan a-kassor och avtalsområden.
              Författarna skriver också att enligt deras bedömning är länken
              svag eftersom a-kassor och förhandlingsområden bara delvis motsvarar
              varandra. Man skriver: Följaktligen bör man vänta sig ett svagt
              samband mellan a-kassans finansiering och lönebildningen. Det
              finns heller inga empiriska studier av hur a-kassans finansiering
              påverkar lönebildning och sysselsättning, vilket gör att man inte
              ska förvänta sig att just finansieringsreformen har någon större
              betydelse.
            </seg>
            <seg n="b115b9ca">
              Det här är den forskning som finns hittills. Det är inte mycket,
              men den finns, och den pekar i rakt motsatt riktning jämfört med
              regeringens politik och det som arbetsmarknaden står för.
            </seg>
            <seg n="12907560">
              Jag har även en annan rapport här från sociologiska institutionen
              från Lunds universitet, där man sammanfattar sina resultat med
              detta: Sammanfattningsvis förefaller de betydande skillnaderna
              i a-kasseavgifter mellan medlemmarna i olika fackförbund inte
              ha haft någon som helst påverkan på 2010 års avtalsrörelse. I
              flera fall åtföljdes höga a-kasseavgifter dessutom av lönehöjningar
              klart över genomsnittet.
            </seg>
            <seg n="fa016fc8">
              Tittar man alltså på den forskning som finns ser man att den
              pekar rakt emot den ståndpunkt som regeringen och arbetsmarknadsministern
              företräder, och det tycker jag är lite intressant.
            </seg>
            <seg n="066ef791">
              Sedan kommer ministern med en egen fundering, och jag vet inte
              hur forskningsbaserad den är, men det får ministern möjlighet
              att svara på i sitt inlägg. Hon säger: Min uppfattning är ändå
              att de differentierade avgifterna har förbättrat förutsättningarna
              för en väl fungerande arbetsmarknad jämfört med det tidigare systemet.
              Då går ministern totalt emot de ekonomer som har tittat på det
              här, de som har studerat avtalsrörelsen. Ministern går emot Konjunkturinstitutets
              rapport om lönebildning där man konstaterar precis det motsatta:
              Det har ingen betydelse.
            </seg>
            <seg n="b1f899b7">
              Kan ministern förklara varför det är så viktigt att ha någonting
              som är orimligt, orättvist och inte ens ger det ministern vill
              ha?
            </seg>
          </u>
          <note type="speaker" n="6344e008">
            Anf. 51 ISAK FROM (S):
          </note>
          <u who="isak_from_0325ff" xml:id="i-c8a7ba1b16f0f1fe-2" n="b275cac2">
            <seg n="72d34698">
              Herr talman! Jag vill börja med att tacka Patrik Björck för en
              viktig interpellation.
            </seg>
            <seg n="75a16dcd">
              Precis som Patrik Björck var inne på gav Hillevi Engström innan
              hon blev minister ett väldigt bra svar när hon talade om att det
              här är omöjligt att svara på. Det här är orimligt, och det går
              inte att förklara. Det är också väldigt svårt för alla inblandade
              att förklara de här skillnaderna.
            </seg>
            <seg n="366ef996">
              Herr talman! Dyr a-kassa och otrygghet vid arbetslöshet har skapats
              under fyra borgerliga år. Den borgerliga alliansen har tvingat
              ut en halv miljon människor ur a-kassan. Hot om fattigdom skapar
              på sikt otrygga låglönejobb med dåliga villkor.
            </seg>
            <seg n="0efaee20">
              Herr talman! Fattiga arbetare ger inte fler jobb. När det gäller
              arbetslösheten tycks den gamla borgerliga regeringen ha levt med
              föreställningen att arbetslösa själva har valt att bli arbetslösa
              och har för låg arbetsvilja. Det kommer att bli väldigt intressant
              att se om det arbetssättet kommer att fortsätta nu med en ny borgerlig
              regering och en ny minister.
            </seg>
            <seg n="3f719678">
              Som politiker får man ofta frågor, och jag brukar ideligen försöka
              besvara dem. Speciellt en fråga är hur det kommer sig att två
              arbetslösa i samma företag har två olika a-kasseavgifter. Jag
              vill be statsrådet förklara för mig varför två arbetslösa grannar
              som jobbat vid samma företag först har straffats med sämre a-kassa
              och sedan har fått höjd skatt. När man diskuterar vid köksbordet
              kommer man nu också på att det skiljer 320 kronor i månaden på
              a-kasseavgifterna. Det här är helt oförståeligt för de allra flesta.
            </seg>
            <seg n="1aeff0f3">
              Hur det här systemet skulle kunna leda till fler jobb har regeringen
              hittills inte alls kunnat svara på. I valrörelsen fick vi i stället
              svaret på frågan. Först Jan Björklund och sedan även statsminister
              Fredrik Reinfeldt var väldigt tydliga i två olika intervjuer med
              att huvudsyftet med reformen är att pressa ned lönerna.
            </seg>
            <seg n="a5b9dc92">
              Herr talman! Moderaterna tycks återigen tro att fler jobb skapas
              genom att lönerna sänks. Tanken är tydligen att sänkt skatt för
              oss som har ett arbete successivt överförs till arbetsgivarna
              genom att löntagarna kräver mindre löneökningar. På samma sätt
              är det med a-kassan. Den lägre ersättningen tvingar på sikt arbetslösa
              att acceptera ett nytt jobb till dålig lön. Detta nya moderata
              system är ingenting annat än ett allvarligt insteg i parternas
              långsiktiga arbete med lönebildningen.
            </seg>
            <seg n="ae49a81f">
              A-kassan har traditionellt finansierats via den så kallade arbetsgivaravgiften.
              Den del i arbetsgivaravgiften som handhar a-kassan har över tid
              genererat stora överskott. På så vis finns det inga ekonomiska
              motiv i finansieringen av a-kassan. Jag menar att det enbart är
              av ideologiska skäl som regeringen valt att införa skillnaderna
              i a-kasseavgiften.
            </seg>
            <seg n="6f26468b">
              Jag hoppas att statsrådet vill börja sitt viktiga arbete med
              att ge alla arbetslösa rättvisa och förståeliga förutsättningar
              i kampen att få ett nytt arbete. Det inkluderar att alla betalar
              samma a-kasseavgift.
            </seg>
          </u>
          <note type="speaker" n="06134d5f">
            Anf. 52 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-13" n="0a378d05">
            <seg n="3e747eb9">
              Herr talman! I kammaren finns två tydliga alternativ. Det finns
              Alliansen, som sätter jobben först och satsar på att människor
              ska vara anställningsbara, som satsar stora resurser på utbildning,
              på att det ska löna sig mer att jobba. Vi har genomfört flera
              jobbskatteavdrag som gjort att de allra flesta fått mellan 1 000
              och 1 500 kronor mer kvar i plånboken när skatten är betald. Det
              har lett till stor frihet och möjlighet att mer bestämma över
              sin egen ekonomi.
            </seg>
            <seg n="0c4a5f4e">
              Sedan finns det de som satsar mer pengar i budgeten på att höja
              ersättningarna till dem som inte arbetar, som satsar miljarder
              på att höja a-kasseersättningarna och ändra systemet. Vi ska ha
              en bra arbetslöshetsförsäkring, och den ska bli ännu bättre. Jag
              ser fram emot de förslag som kommer i den utredning som för närvarande
              pågår.
            </seg>
            <seg n="9b9f3c01">
              När det gäller de differentierade avgifterna står regeringen
              i nuläget fast vid att de kommer att finnas kvar. Det ska vara
              en försäkringsmässighet även i arbetslöshetsförsäkringen, för
              det är fråga om just en försäkring. Grunderna i en försäkring
              innebär att man har en premie som sätts i förhållande till den
              risk man löper att drabbas av skada eller, i det här fallet, av
              arbetslöshet. De signaler jag har fått från arbetsmarknadens parter
              och det jag sett av avtalsrörelsen är att man har varit ansvarsfull.
              Man har tagit ansvar. Den svenska modellen fungerar. Man är mån
              om att hålla arbetslösheten nere. Även om det inte finns någon
              stark koppling finns det ändå en länk mellan dessa två förhållanden.
              Därför tycker jag att det kan vara rimligt att ha en differentiering
              av avgifterna även i arbetslöshetsförsäkringen.
            </seg>
            <seg n="8be843a7">
              Jag kommer att noga följa denna fråga. Jag kommer också att ha
              kontakt med parterna för att se hur utvecklingen blir på den svenska
              arbetsmarknaden i det avseendet.
            </seg>
          </u>
          <note type="speaker" n="5456be7e">
            Anf. 53 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-7" n="d0653741">
            <seg n="c80efbb5">
              Herr talman! Det finns ingen stark koppling mellan differentierade
              avgifter i arbetslöshetsförsäkringen och lönebildningen, säger
              arbetsmarknadsministern. Det torde vara dagens understatement.
              Jag skulle vilja påstå att det inte finns någon koppling alls.
            </seg>
            <seg n="72655aa5">
              Jag har visat på att ekonomer som tittat på frågan motsäger arbetsmarknadsministern.
              Jag har visat på att en utredning om avtalsrörelsen från sociologiska
              institutionen i Lund visar samma sak. Man kan läsa Konjunkturinstitutets
              lönebildningsrapport, som kom i dagarna, där det konstateras att
              det inte finns någon sådan koppling alls. När arbetsmarknadsministern
              säger att det inte finns någon stark koppling är det ett mycket
              märkligt sätt att uttrycka att kopplingen inte existerar.
            </seg>
            <seg n="9ff178f6">
              Arbetsmarknadsministern tror egentligen inte på en differentiering.
              Så sent som i valrörelsen talade hon fritt ur hjärtat och sade
              då att det var orimligt med en sådan skillnad mellan till exempel
              en hotellstäderska och en akademiker och att orimligheter som
              inte gick att förklara skulle man inte heller ha. Så sade arbetsministern
              när hon fortfarande var riksdagsledamot, innan hon blev minister.
            </seg>
            <seg n="ae462161">
              Arbetsmarknadsministern tror egentligen inte på en differentiering.
              Ekonomerna tror inte på den. Därför är min fråga: Varför har vi
              differentierade avgifter? Svaret är väl att regeringen är förblindad
              av sin teoretiska uppfattning om hur landet ska styras, och syftet
              med teorin är att man ska påverka lönebildningen även om det inte
              fungerar. Man vill alltså att en hotellstäderska ska ha högre
              avgift för att hotellstäderskan tjänar för mycket, och man vill
              att akademikern ska ha lägre avgift för att akademikern tjänar
              för lite. Så måste det vara om man tror på den teorin.
            </seg>
            <seg n="1cca1ceb">
              Arbetsmarknadsministern drog in helt andra saker i denna interpellationsdebatt
              genom att tala om jobbskatteavdrag. Det har inte med dessa frågor
              att göra. Man kan dock konstatera att syftet där naturligtvis
              är detsamma, och där har ju regeringen lyckats eftersom akademikern
              fått mycket högre jobbskatteavdrag än hotellstäderskan samtidigt
              som hotellstäderskan fått en högre avgift.
            </seg>
            <seg n="11a3c3c3">
              Det återstår för arbetsmarknadsministern att på ett trovärdigt
              sätt förklara varför man har differentierade avgifter. Vi vet
              att socialdemokrater och moderater har olika uppfattningar i många
              frågor, framför allt i arbetsmarknadspolitiken. Ofta är de olika
              uppfattningarna lätta att förstå. Moderaterna vill driva in samhället
              på en väg där det är större skillnader mellan folk, där hotellstäderskans
              lön är mycket lägre än akademikerns, och de vill dessutom öka
              skillnaderna. Vi vill ha ett sammanhållet samhälle där löneskillnaderna
              minskar, där alla människor ska kunna leva på sin lön och därmed
              leva ett drägligt liv.
            </seg>
            <seg n="545636d9">
              Vi vet att skillnaden finns, och jag förstår att det teoretiska
              syftet med den differentierade avgiften var att nå just det målet.
              Men om avgiften inte tjänar sitt syfte, varför ska ni nödvändigtvis
              ha den kvar? Är ni så förblindade av era teorier att verkligheten
              inte spelar någon roll? Väljer ni alltid kartan före verkligheten?
              Struntar regeringen helt i fakta och forskning? I någon mening
              hade det faktiskt varit lättare att diskutera med arbetsmarknadsministern
              om denna åtgärd hade tjänat syftet att öka skillnaderna, men den
              gör ju inte ens det.
            </seg>
          </u>
          <note type="speaker" n="16f269e9">
            Anf. 54 ISAK FROM (S):
          </note>
          <u who="isak_from_0325ff" xml:id="i-c8a7ba1b16f0f1fe-3" n="b275cac2">
            <seg n="1e410c68">
              Herr talman! Det är bra att ministern är så tydlig i kammaren.
              Det finns två olika modeller i dag. Moderaterna talar inte längre
              om ett systemskifte. Man genomför ett systemskifte. Klyftorna
              ökar, omfördelningen minskar, fackföreningarna försvagas. Vi socialdemokrater
              ställer inte upp på den samhällssyn som säger att man antagligen
              måste ha massarbetslöshet eller orättvisa villkor, lägre löner
              eller försämrad trygghet. Vi känner ett Sverige som kan mycket
              bättre än så, men då krävs att politiken vänds rätt.
            </seg>
            <seg n="ebc8e4f6">
              Regeringen har infört differentierade avgifter i a-kassan. Mest
              betalar de som löper störst risk att bli arbetslösa, ofta de lägst
              avlönade. Därför betalar en kallskänka eller hotellstäderska drygt
              400 kronor i a-kasseavgift medan en ingenjör eller läkare betalar
              90 kronor. Det är djupt orättvist och en fördelningspolitik som
              vi inte ställer upp på. Den är svår att förklara, och dessutom
              ger den inte fler jobb.
            </seg>
            <seg n="66a6c230">
              Vi måste också tänka på konkurrenskraften. Hur går det när vi
              nu ska locka in fler unga i lärlingsutbildningar, kanske till
              industrin? Kommer man att vilja söka sig till jobb där risken
              för att bli arbetslös eller skadad är högre och där även avgifterna
              är högre? Kommer man verkligen att göra det? Dessutom drabbas
              arbetslösas familjer indirekt av en orättfärdig a-kasseavgift.
            </seg>
          </u>
          <note type="speaker" n="f2e0360f">
            Anf. 55 PATRIK BJÖRCK (S):
          </note>
          <u who="patrik_bjorck_b56219" xml:id="i-26321399e2514361-0" n="d0653741" next="i-caefda4a76d4288b-0">
            <seg n="62b12881">
              Herr talman! Jag förstår att arbetsmarknadsministern avstår från
              den här debatten och inte vågar och vill ta den. När man varken
              kan försvara eller förklara sin politik backar man nämligen undan.
              När man varken kan försvara eller förklara sin politik sitter
              man kvar. När man varken kan försvara eller förklara sin politik
              står man inte upp för det medborgarna kan kräva.
            </seg>
            <seg n="2bdecd97">
              Denna kammare är till för att man ska försvara och förklara sin
              politik så att medborgarna ska kunna ta ställning till de olika
              politiska initiativ som finns i det här landet. Medborgarna ska
              kunna ta sitt demokratiska ansvar och veta vad det är de röstar
              på.
            </seg>
            <seg n="b6678c1f">
              Jag har ställt ett antal frågor till arbetsmarknadsministern.
              Det finns en stor osäkerhet när det gäller vad regeringen egentligen
              vill, vad regeringens politik egentligen syftar till och om regeringen
              ens själv förstår sin politik. Jag har fått svar här i kammaren
              i dag. Regeringen kan inte försvara och kan inte förklara sin
              egen politik.
            </seg>
            <seg n="214e727d">
              Det här är synnerligen anmärkningsvärt, och det är oerhört viktigt
              för svenska folket att få ta del av detta. Vi leds av en regering
              som har en arbetsmarknadspolitik som inte håller måttet. Vi kan
              se det i statistiken, och vi kan konstatera att man inte har lyckats
              med sin uppgift. Vi ser att regeringen i sina budgetprognoser
              själv konstaterar att den inte lyckas hantera arbetslösheten ens
              efter åtta år. Den lyckas inte under de fyra första åren.
            </seg>
            <seg n="28fb6c8c">
              Man tror inte ens själv på sin egen politik, och man kan inte
              försvara den eller förklara den. I stället drar man sig ur debatten.
              Jag tycker att det är tråkigt, men jag tackar i alla fall.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="7b6e9f73">
            Ajournering
          </note>
          <note n="5179b060">
            Kammaren beslutade kl. 15.52 på förslag av talmannen att ajournera
            förhandlingarna till kl. 18.00.
          </note>
          <u who="patrik_bjorck_b56219" xml:id="i-caefda4a76d4288b-0" n="d0653741" prev="i-26321399e2514361-0">
            <seg n="d10658dd">
              Återupptagna förhandlingar
            </seg>
          </u>
          <note n="08addf0f">
            Förhandlingarna återupptogs kl. 18.00.
          </note>
          <note n="e188aa08">
            23 § Svar på interpellation 2010/11:11 om lagen om anställningsskydd
          </note>
          <note type="speaker" n="d6202dc5">
            Anf. 56 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-14" n="0a378d05">
            <seg n="a061c977">
              Fru talman! Patrik Björck har frågat mig om jag avser att ta
              några initiativ i frågan om lagen om anställningsskydd.
            </seg>
            <seg n="fe73d5e5">
              Min och regeringens utgångspunkt är att den svenska modellen
              utgör en god grund för en väl fungerande arbetsmarknad. Regeringen
              är mycket tydlig med att människor ska känna trygghet på jobbet.
            </seg>
            <seg n="73d86cb1">
              När det gäller lagen om anställningsskydd ser jag i nuläget inte
              behov av att göra några större förändringar.
            </seg>
            <seg n="fdaaa2aa">
              Regeringens främsta mål är att föra Sverige mot full sysselsättning.
              Vi vill att alla som kan arbeta också ska kunna få ett jobb utifrån
              sin arbetsförmåga.
            </seg>
            <seg n="5fcc27cd">
              Vi har haft en djup ekonomisk kris, men nu växer jobben till.
              Vi vill förhindra att arbetslösheten biter sig fast. Det finns
              inte skäl till några större förändringar av arbetsrätten, men
              det finns skäl att titta på vissa grupper, till exempel unga,
              som kan möta svårigheter att etablera sig på arbetsmarknaden.
              Regeringen vill också göra så att fler små företag ska våga anställa.
              Mot den bakgrunden anser regeringen därför att det finns skäl
              att genomföra mindre justeringar av gällande regler.
            </seg>
            <seg n="0198d072">
              Regeringen har i budgetpropositionen för 2011 aviserat vissa
              åtgärder som vi under mandatperioden vill vidta på det arbetsrättsliga
              området. Jag vill särskilt nämna inrättandet av lärlingsprovanställningar
              som ska underlätta ungas, ungdomar under 23 år, inträde på arbetsmarknaden.
              Därutöver ska arbetsgivarnas kostnader vid tvist om uppsägning
              begränsas.
            </seg>
            <seg n="de99399c">
              Regeringen var tydlig med denna inriktning före valet genom det
              gemensamma valmanifestet, och jag är tydlig med detta här i dag.
            </seg>
          </u>
          <note type="speaker" n="dad17c49">
            Anf. 57 PATRIK BJÖRCK (S):
          </note>
          <u who="patrik_bjorck_b56219" xml:id="i-26321399e2514361-1" n="d0653741" next="i-caefda4a76d4288b-1">
            <seg n="e463a9a2">
              Fru talman! Tack, arbetsmarknadsministern, för svaret. Den fråga
              som jag ställer i min interpellation, om arbetsmarknadsministern
              avser att ta några initiativ i frågan om lagen om anställningsskydd,
              är ytterligare en fråga vi har debatterat ett par andra sådana
              frågor tidigare i dag där det finns en osäkerhet om var regeringen
              egentligen står och vad regeringen egentligen vill. Det är grunden
              till att jag ställde den här interpellationen.
            </seg>
            <seg n="dc20aa83">
              Den främsta orsaken är naturligtvis att det här är en fråga som
              har kännetecknats av myter och missuppfattningar. Det är en fråga
              som har kännetecknats av att partier har bytt ståndpunkt. Folkpartiet
              var med en gång och drev igenom anställningsskyddslagen tillsammans
              med oss socialdemokrater. Nu hör de till dem som är beredda att
              riva upp lagen. Moderaterna var tidigare lagens skarpaste kritiker.
              Den rollen har nu övertagits av Centerpartiet. När det gäller
              Moderaterna och deras ståndpunkt känns det osäkert vad den moderatledda
              regeringen egentligen vill med anställningsskyddet. Det är det
              jag vill försöka reda ut här.
            </seg>
            <seg n="773d9b10">
              Arbetsmarknadsministern svarar att regeringens utgångspunkt är
              att den svenska modellen utgör en god grund för en väl fungerande
              arbetsmarknad. Då kan det finnas en annan fundering: Kan det vara
              på det sättet att man inte vill ändra lagen om anställningsskydd
              i någon drastisk mening därför att man har insett att man med
              de små stegens tyranni så att säga ändå kan uppnå samma effekt,
              det vill säga en otrygghet för den anställde? Då finns det anledning
              att fundera lite grand över hur regeringen i realiteten ser på
              anställningsskyddet och den svenska modellen.
            </seg>
            <seg n="e891c177">
              Då kommer vi in på den EU-kritik som finns. EU har kritiserat
              Sverige för att den lagstiftning som regeringen har infört kan
              skapa missbruk av visstidsdirektivet. Vi kommer in på förslag
              om förlängda provanställningar som är en av de otryggaste anställningsformer
              vi har. Vi kommer in på frågan om att man funderar på att förändra
              reglerna för uppsägningar och arbetsgivarnas kostnader när det
              gäller uppsägningar. Då uppkommer återigen frågan om det är för
              arbetsgivaren riskfritt att vidta uppsägningar och om det påverkar
              anställningsskyddet menligt för den anställde. Det finns nog all
              anledning att tro att det är på det sättet.
            </seg>
            <seg n="4ecb8c03">
              Då skulle jag vilja ställa frågan till arbetsmarknadsministern:
              Om det nu är som det framgår av svaret, att regeringen tycker
              att folk ska känna trygghet på jobbet, hur kan man då förklara
              att man till och med går emot EU-kommissionen när det gäller tryggheten
              för visstidsanställda och att man öppnat upp för missbruk av visstidsdirektivet?
              Hur motiverar man det när nästan samtliga unga i det här landet
              saknar anställningsskydd? Till exempel har TCO i en utredning
              påvisat att i stort sett ingen av unga arbetslösa som mist sin
              anställning varit skyddad av lagen om anställningsskydd. Man har
              så otrygga anställningar. Hur kan det komma sig att man vill göra
              den gruppen unga ytterligare mer otrygga med att förlänga provanställning
              som är den anställningsform som innebär absolut mest otrygghet?
              Hur kan det komma sig att man vill förändra maktbalansen och införa
              möjlighet till uppsägning utan risk för arbetsgivaren? Hur kan
              man förklara de här förändringarna, som i och för sig är små,
              om man samtidigt vill upprätta trygghet på jobbet?
            </seg>
            <seg n="b0ae4635">
              Det här skulle jag vilja ha svar på från arbetsmarknadsministern
              utifrån att man säger att man försvarar den svenska modellen och
              lagen om anställningsskydd. Hur går det ihop med de här förändringarna,
              de här små stegens tyranni, som förändrar maktbalansen och tryggheten
              på arbetsplatserna?
            </seg>
          </u>
          <note n="af040901">
            Anf. 58 TOMAS TOBÉ (M):
          </note>
          <u who="patrik_bjorck_b56219" xml:id="i-caefda4a76d4288b-1" n="d0653741" prev="i-26321399e2514361-1">
            <seg n="463ac8ff">
              Fru talman! Det här är en mycket viktig interpellationsdebatt.
              Den handlar om den svenska modellen. Det handlar i grunden om
              den balans som krävs på en arbetsmarknad där företag ofta visar
              behov av flexibilitet och där man som anställd och arbetstagare
              vill känna en trygghet på arbetsmarknaden.
            </seg>
            <seg n="8f691eb1">
              Den analysen har varit central i alliansregeringens besked till
              väljarna, att man står bakom en svensk modell. Därför måste jag
              säga att jag i den här debatten blir aningen förvånad över att
              Patrik Björck, Socialdemokraterna, försöker att ge en bild av
              att det har funnits en osäkerhet från alliansregeringen. Redan
              inför exempelvis valet 2006 redogjorde Alliansen tydligt för att
              man såg möjligheter till att gå fram med en visstidsanställning.
              Jag minns att många socialdemokrater då tyckte att man behövde
              minska antalet visstidsanställningar och tittade mycket noggrant
              på den typ av visstidsanställning som Alliansen sedan presenterade.
            </seg>
            <seg n="5bffb7ca">
              Inför valet 2010 var det samma tydliga besked från Alliansen.
              Man står bakom den svenska modellen, som man överlag tycker fungerar
              bra, men ser ett problem med att många ungdomar har svårt att
              få in en fot på arbetsmarknaden och menar att det därför kan vara
              värt att pröva en lärlingsprovanställning. Det är tydliga besked
              till väljarna. Det är besked som väljarna uppskattat och belönat
              med ett stort väljarstöd.
            </seg>
            <seg n="7f380da3">
              Den intressanta frågan, om vi ska tala om osäkerhet, handlar
              snarare om vad det rödgröna beskedet är. Där har vi tidigare kunnat
              konstatera att det har funnits olika linjer när det gäller undantag
              för småföretag från lagen om anställningsskydd. Vi har kunnat
              konstatera att man vill göra ingrepp i den svenska modellen med
              att lagstifta om rätt till heltid och så vidare. Kanske är frågan
              om det rödgröna beskedet nu överspelad med tanke på att den rödgröna
              alliansen har fallit ihop under dagen. Men det vore intressant
              om Patrik Björck i den här interpellationsdebatten kunde redogöra
              för ytterligare positionsförändringar som kan vara på gång inom
              socialdemokratin med anledning av att man nu kommer att ha ett
              eget utvecklingsområde.
            </seg>
            <seg n="82307e8f">
              Jag tycker att det är välkommet med ett så tydligt stöd för den
              svenska modellen från arbetsmarknadsministern. I arbetsmarknadsutskottet
              ser vi fram emot ett förslag om lärlingsprovanställning. Vi tror
              att det är oerhört viktigt att hitta nya metoder för att få in
              ungdomar på arbetsmarknaden. Vi har redan sänkt arbetsgivaravgiften
              för ungdomar, vi har en rejäl satsning på skolan, vi har rejält
              med coachningsstöd ifrån Arbetsförmedlingen och så vidare. Men
              en pusselbit saknas, och det är möjligheten till fler lärlingsanställningar
              på svensk arbetsmarknad, så det vore mycket välkommet.
            </seg>
          </u>
          <note type="speaker" n="b5edbe55">
            Anf. 59 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-15" n="0a378d05">
            <seg n="4783b892">
              Fru talman! För att det inte ska råda någon som helst osäkerhet
              i den här frågan är det väldigt viktigt att vara tydlig, för det
              sprids mycket myter och missuppfattningar, och då menar jag kanske
              framför allt från oppositionens sida, när det gäller regeringens
              ambitioner på det här området.
            </seg>
            <seg n="7270f634">
              Det är viktigt med ett starkt anställningsskydd. Det är viktigt
              för alla som är anställda i Sverige. Det finns anställningsskyddsregler
              i hela Europa som är lite olika utformade, och vi är också förbundna,
              bland annat av ILO-konventionen, att ha ett skydd mot godtyckliga
              uppsägningar.
            </seg>
            <seg n="ffb39f27">
              I Sverige har vi en fungerande modell med dispositiva regler
              där parterna har ett stort ansvar och hanterar det på ett väldigt
              bra sätt, skulle jag vilja säga. Problemet för människor är inte
              att sluta sin anställning. Problemet, och min utmaning, är att
              fler ska få en chans att komma in på arbetsmarknaden. Det är det
              som är regeringens mest prioriterade fråga.
            </seg>
            <seg n="488706e6">
              Med detta sagt vill jag också nämna någonting som Patrik Björk
              var inne på när det gällde lärlingsprovanställningar. Vi tror
              att det är oerhört viktigt, precis som Tomas Tobé också underströk,
              att minska trösklarna för unga människor att ta sig in och få
              sitt första jobb. Därför kommer vi att lägga fram ett förslag
              om att unga under 23 år ska kunna erbjudas en lärlingsprovanställning
              med ett utbildningsinnehåll. Vi tror att det möjliggör för flera
              ungdomar, framför allt för dem som inte har pluggat vidare på
              högskola utan som har en praktisk begåvning och ett praktiskt
              intresse, att komma in och få ett jobb.
            </seg>
            <seg n="478c7890">
              Som bekant ser EU-kommissionen och regeringen olika på om reglerna
              om tidsbegränsade anställningar i LAS är förenliga med visstidsdirektivet.
              Det är inte så att vi har ett beslut från kommissionen. Regeringens
              utgångspunkt är att vi har förenliga regler. Och vi har svarat
              till kommissionen i juni i år. Nu väntar vi på kommissionens svar
              om de kommer att gå vidare med ett motiverat yttrande eller inte.
              Men när det gäller lärlingsprovanställningarna ska vi framöver
              ta fram ett detaljerat förslag att lägga på riksdagens bord om
              hur de ska se ut. Det är självklart regeringens utgångspunkt att
              alla förslag vi lägger fram ska vara förenliga med gällande EU-rätt.
            </seg>
          </u>
          <note type="speaker" n="66ee14ee">
            Anf. 60 PATRIK BJÖRCK (S):
          </note>
          <u who="patrik_bjorck_b56219" xml:id="i-26321399e2514361-2" n="d0653741" next="i-caefda4a76d4288b-2">
            <seg n="0e7c78ff">
              Fru talman! Arbetsmarknadsministern säger att oppositionen sprider
              myter om regeringens position när det gäller lagen om anställningsskydd.
              Jag skulle vilja påstå att vad jag försöker göra är att bringa
              klarhet i oredan. Det är det som är hela min ambition.
            </seg>
            <seg n="ee6a988f">
              I tidningen Lag &amp; Avtal, som kom häromdagen, kan man läsa att
              i stort sett hela den moderata riksdagsgruppen hävdar att lagen
              om anställningsskydd borde sägas upp eller göras om helt och hållet.
              Då kan man naturligtvis börja fundera på om i stort sett hela
              den moderata riksdagsgruppen, inklusive Folkpartiet, Centerpartiet
              och hela regeringsalliansen, möjligen då med ett litet undantag
              av arbetsmarknadsministern, har en ståndpunkt och arbetsmarknadsministern
              har motsatt ståndpunkt. Det är klart att då handlar det inte om
              att oppositionen sprider några myter, utan då handlar det om att
              vi naturligtvis vill ha en klarhet i vad det är som gäller. Är
              det den moderata riksdagsgruppen, är det Centerpartiet, är det
              Folkpartiet vem är det som kommer att sätta dagordningen framöver?
              Det skulle jag vilja ha reda på. Och det är inga myter vi sprider.
            </seg>
            <seg n="1f1c5ef0">
              Under förra mandatperioden hade jag ett antal debatter med den
              tidigare arbetsmarknadsministern, och den tidigare arbetsmarknadsministern
              sade vid flera tillfällen att han ställde upp på lagen om anställningsskydd.
              Men han hann knappt säga det förrän näringsministern sprang och
              sade någonting annat. Det är klart att då uppstår den här oklarheten
              som gör att man måste få ställa frågan vad regeringen vill egentligen.
              Det är ingenting konstigt med det.
            </seg>
            <seg n="521e485d">
              Jag kommer inte ihåg om jag såg Tomas Tobés bild på tidningsuppslaget,
              men jag såg i alla fall en väldig massa moderata ledamöter. Jag
              ska se efter sedan om jag hittar Tomas där. Jag kommer inte ihåg
              om han var med.
            </seg>
            <seg n="1ef92525">
              Det var den ena frågan.
            </seg>
            <seg n="62c3d0f3">
              Den andra frågan uppstår i och med de frågor jag ställer. Nu
              säger ministern visserligen att regeringens position är att det
              inte finns någon skillnad mellan regeringens uppfattning om visstidsdirektivet
              och EU-kommissionens, men då undrar jag om vi har läst samma dokument.
              EU-kommissionen är ju oerhört tydlig i sin kritik av regeringen.
              Jag hoppas verkligen att arbetsmarknadsministern kommer att lyssna
              på kritiken och se till att slopa möjligheten att stapla visstidsanställningar
              på varandra.
            </seg>
            <seg n="282aa36b">
              I artikeln i Lag &amp; Avtal som jag hänvisar till säger arbetsmarknadsministern,
              som svar på att den större delen av riksdagsgruppen har en diametralt
              motsatt uppfattning mot arbetsmarknadsministerns när det gäller
              lagen om anställningsskydd, att det troligen beror på att de är
              okunniga om hur svensk arbetsmarknad fungerar. Och det stämmer
              säkert. Jag kan nog tänka mig att okunnigheten är stor i den moderata
              riksdagsgruppen, men bekymret uppstår när det gäller vad arbetsmarknadsministern
              menar med det egentligen. Är det så att hon menar att de är okunniga
              om de åtgärder vi tänker vidta mot möjligheten att stapla visstidsanställningar
              på varandra, möjligheten att förlänga provanställningar, möjligheten
              för arbetsgivarna att säga upp utan risk? Det gör att man redan
              har spelat bort möjligheterna att med lagen om anställningsskydd
              skapa trygghet på arbetsmarknaden. Är det den okunnigheten som
              ministern avser, eller vilken okunnighet är det ministern avser?
            </seg>
            <seg n="dcfbcac0">
              Det som naturligtvis blir nästa steg i den här frågan är om man
              bara har funnit en ny metod att skifta maktbalansen, för alla
              måste väl se att om man gör alla de förändringar som man nu aviserar
              kommer det knappt att finnas någon som är fast anställd kvar,
              vilket egentligen är grundregeln för att den svenska modellen
              ska kunna fungera.
            </seg>
          </u>
          <note n="f36ba5cb">
            Anf. 61 TOMAS TOBÉ (M):
          </note>
          <u who="patrik_bjorck_b56219" xml:id="i-caefda4a76d4288b-2" n="d0653741" prev="i-26321399e2514361-2">
            <seg n="efa04f27">
              Fru talman! Man kan bli aningen fundersam när man lyssnar till
              Patrik Björck, Socialdemokraterna, som återigen försöker i någon
              mening får man nog ändå säga kämpandes ge en bild av att det finns
              så enormt oklara besked från Alliansen om den svenska modellen
              och den svenska arbetsmarknadslagstiftningen. Trots tydliga besked
              inför valet 2006 och trots tydliga besked inför valet 2010 om
              exakt de förändringar som vi ser framför oss att göra på det här
              området, verkar man vara inne på att det ska finnas någon annan
              mörk och hemlig agenda. Men jag är ledsen, det där spöket existerar
              inte, Patrik Björck. Det är nämligen som så att Moderaterna, och
              för den delen också många andra partier, har haft en politisk
              utveckling där vi ser på hur vi tror att vi på bästa sätt kan
              uppnå en bra flexibilitet för företagen, och framför allt de mindre
              företagen, samtidigt som vi kan bibehålla och utveckla en trygghet
              på den svenska arbetsmarknaden. Och det är i analysen av den här
              balansen som också Nya Moderaterna och hela Alliansen har givit
              ett tydligt besked till väljarna.
            </seg>
            <seg n="f5ac5ecc">
              Det refereras till en artikel i tidningen Lag &amp; Avtal, och tidningen
              Lag &amp; Avtal är en mycket intressant tidning. Men jag tror att
              det är viktigt att man läser den korrekt. Det är klart att man
              skulle kunna uppfatta ett besked om att regeringen avser att införa
              en lärlingsprovanställning. Det kan man välja att göra om man
              vill och se det som att vi vill göra kraftiga förändringar i LAS
              och därmed förändringar i arbetsmarknadslagstiftningen, och så
              är det. Det verkar som att Alliansen har givit detta tydliga besked
              inför valet 2010, och det är så att det finns väldigt många riksdagsledamöter
              som tycker att detta är en god idé.
            </seg>
          </u>
          <note type="speaker" n="657b517c">
            Anf. 62 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-16" n="0a378d05">
            <seg n="3815b2c8">
              Fru talman! För att det inte ska råda någon osäkerhet kan jag
              rekommendera till läsning antingen budgetpropositionen eller regeringsförklaringen
              eller varför inte Alliansens valmanifest, där det ganska tydligt
              framgår vilken som är regeringens politik på det här området.
            </seg>
            <seg n="0e4cb051">
              Politiken syftar till att det ska löna sig att arbeta, att det
              ska vara enklare och billigare att anställa och att vi ska sänka
              trösklarna in till arbetsmarknaden. För mig som arbetsmarknadsminister
              är det oerhört angeläget att vi särskilt ska värna om våra ungdomar,
              så att det inte blir som efter 90-talskrisen då vi hade en god
              tillväxt i Sverige men jobben inte växte till.
            </seg>
            <seg n="460a7e3b">
              Moderaterna är för övrigt ett parti där vi ser fler och fler
              väljare som kommer från de breda LO-lagren, så jag kan förvissa
              Patrik Björck om att det finns både facklig representation i Alliansens
              partier och många som vet vad det betyder att ha ett tryggt och
              bra arbetsliv med skydd mot godtyckliga uppsägningar.
            </seg>
            <seg n="da8d7ee3">
              När det gäller de så kallade ALVA-anställningarna, visstidsanställningarna,
              vill jag erinra om att regeringen har en annan uppfattning än
              kommissionen och har argumenterat för denna i ett svar som skickades
              in i juni. Vi vet inte i dagsläget om eller på vilket sätt kommissionen
              kommer att återkomma till den svenska regeringen eller om de kommer
              att gå vidare med så kallat motiverat yttrande, så jag tycker
              att vi ska vänta och se hur kommissionen ställer sig när vi argumenterar
              för hur det svenska systemet är uppbyggt.
            </seg>
            <seg n="14b2f955">
              Det måste råda en balans mellan trygghet och flexibilitet på
              arbetsmarknaden. Det ska vara lätt att komma in, och man ska inte
              godtyckligt bli uppsagd. Alla vi som har och har haft ett arbete
              inser betydelsen av detta. Det gör även Alliansens partier i regeringsställning.
            </seg>
          </u>
          <note type="speaker" n="437f8cc9">
            Anf. 63 PATRIK BJÖRCK (S):
          </note>
          <u who="patrik_bjorck_b56219" xml:id="i-326d2c509cfcf392-8" n="d0653741">
            <seg n="6bf107a4">
              Fru talman! Jag tackar arbetsmarknadsministern. Vår debatt för
              i dag är snart slut, men jag lovar att komma åter. Jag kommer
              att fortsätta titta på hur och på vilket sätt arbetsmarknadsministern
              ska värna våra ungdomar. Ungdomar har nämligen nästan ingen trygghet
              alls på svensk arbetsmarknad. Om arbetsmarknadsministern ska värna
              ungdomarna utgår jag från att åtgärdernas syfte är att skapa större
              och inte mindre trygghet.
            </seg>
            <seg n="f968a02f">
              I samma sekund som arbetsmarknadsministern vidtar en åtgärd som
              minskar tryggheten lovar jag att återkomma. I samma sekund som
              det ånyo uppkommer oklarheter om vad arbetsmarknadsministern och
              regeringen står när det gäller lagen om anställningsskydd återkommer
              jag också. Jag kommer intresserat att följa enkätundersökningar
              inom den moderata riksdagsgruppen för att se hur vinden blåser.
            </seg>
            <seg n="daa30f76">
              När det gäller EU-kommissionen säger arbetsmarknadsministern
              att vi ska vänta och se. Det kommer jag också att göra. Jag kommer
              att vänta, se och återkomma även på denna punkt. Det gäller även
              på alla andra punkter som motsäger arbetsmarknadsministerns uttalade
              vilja att följa den svenska modellen och värna anställningsskyddet.
            </seg>
            <seg n="ac06e72e">
              Jag ser fram emot debatterna. Jag hoppas för den svenska arbetsmarknadsmodellens
              skull att de inte kommer för snabbt och blir för drastiska. Jag
              befarar dock att de kommer ganska snart och att vi kommer att
              ha ganska intensiva diskussioner i denna fråga. Jag hör nämligen,
              trots allt det som sagts här, att det finns en stor skillnad i
              hur vi tolkar den svenska modellen, hur vi tolkar anställningstrygghet
              och hur vi tolkar att värna våra ungdomar.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="1dde18aa">
            24 § Svar på interpellation 2010/11:10 om löne- och arbetsvillkor
            för utländska bärplockare
          </note>
          <note type="speaker" n="edf33b51">
            Anf. 64 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-17" n="0a378d05">
            <seg n="f4bb9418">
              Fru talman! Josefin Brink har frågat mig om jag är beredd att
              göra en översyn av de regler som gäller i bärbranschen i syfte
              att säkra trygga villkor för de utländska bärplockarna. Jag tackar
              för frågan som är mycket angelägen.
            </seg>
            <seg n="d10b127b">
              Det är djupt olyckligt och fullständigt oacceptabelt att enskilda
              människor som drömmer om ett bättre liv och som tagit stora risker
              hamnar i kläm på det sätt som framkommit i medierna. Regeringen
              anser att bärbranschen och andra aktörer som tjänar pengar på
              att de utländska plockarna av vilda bär kommer till de svenska
              skogarna och arbetar tar till sig detta och vidtar nödvändiga
              åtgärder.
            </seg>
            <seg n="b8ced18b">
              Som regeringen tidigare sagt anser vi att det ska vara möjligt
              att arbeta och göra rätt för sig i Sverige utan att bli utnyttjad.
              Jag kan konstatera att det finns ett regelverk på plats såväl
              arbetsrättsligt som migrationsrättsligt. Det är samma regler som
              gäller för bärbranschen som för andra branscher.
            </seg>
            <seg n="766a33a3">
              Vissa viktiga förändringar har ändå genomförts sedan förra årets
              bärsäsong. Efter förra årets protester beslutade LO att Svenska
              Kommunalarbetareförbundet ska ha organisations- och avtalsrätten
              för plockare av vilda bär. Samtidigt skärpte Migrationsverket
              genom nya riktlinjer sin tillämpning vad gäller uppfyllandet av
              villkoren för att få ett arbetstillstånd.
            </seg>
            <seg n="e51d155b">
              Det har inneburit att de utländska bärplockare som sökt arbetstillstånd
              till årets bärsäsong har varit tvungna att visa att de erbjudits
              löner som åtminstone varit i nivå med gällande minimilöner enligt
              ramavtalet för jordbruk alternativt bemanningsavtalet. För att
              säkerställa att lönen legat på rätt nivå har Svenska Kommunalarbetareförbundet
              yttrat sig över villkoren innan tillstånd har beviljats.
            </seg>
            <seg n="77ab3a90">
              När de utländska bärplockarna väl rest in i Sverige och börjat
              arbeta har Svenska Kommunalarbetareförbundet och Arbetsmiljöverket
              utövat tillsyn över arbetsvillkoren i lag och kollektivavtal respektive
              arbetsmiljövillkoren.
            </seg>
            <seg n="d05bf55a">
              Vi har fått uppgifter om att en del av de utländska bärplockarna
              har blivit medlemmar i svenska fackförbund och att företag inom
              bärbranschen har tecknat kollektivavtal.
            </seg>
            <seg n="bb71407d">
              Trots att åtgärder vidtagits kan vi konstatera att många problem
              kvarstår. Jag kommer att ta initiativ till att vi får en bättre
              bild av situationen och se till att dialogen med bland annat bärbranschen
              fördjupas. Likaså vill jag utveckla dialogen med myndigheterna
              i de länder från vilka många av bärplockarna kommer.
            </seg>
          </u>
          <note type="speaker" n="6b3e7e2e">
            Anf. 65 JOSEFIN BRINK (V):
          </note>
          <u who="josefin_brink_cd11aa" xml:id="i-7329d5260f8dd415-0" n="17f91d70">
            <seg n="e1dc87c0">
              Fru talman! Jag ber att få tacka den nya arbetsmarknadsministern
              för svaret på min fråga. Frågan handlar i grund och botten om
              vem det är som har ansvar för det faktum att tusentals människor
              varje år exploateras ganska hårt i den svenska bärskogen.
            </seg>
            <seg n="875df29b">
              Den förre arbetsmarknadsministern Sven Otto Littorin var tydlig
              med att i stort sett alla utom regeringen hade ansvar för detta.
              Vi har haft flera debatter om denna fråga i kammaren, och varje
              gång som misären i bärskogen kom upp vidhöll han att regeringens
              åsikt var att det inte fanns några brister vare sig i lagstiftning
              eller i myndighetsutövning som behövde åtgärdas. Det var i stället
              myndigheterna i bärplockarnas hemländer och de svenska facken
              som skulle ta tag i problemen.
            </seg>
            <seg n="3aff897f">
              Jag noterar att Hillevi Engström är lite mindre kategorisk i
              sitt svar men att hon samtidigt inte utlovar något särskilt mycket
              mer konkret. I svaret talas om att skaffa sig en bättre bild,
              fördjupa dialogen med branschen och myndigheter i andra länder
              och i övrigt hoppas på att företagen i bärbranschen ska ta tag
              i situationen på egen hand.
            </seg>
            <seg n="0157f51e">
              Med all respekt för att ministern är ny på sin post, men jag
              tycker att efter alla år är bilden tillräckligt tydlig för att
              motivera lite kraftfullare åtgärder än så. Vi har bärplockarnas
              egna vittnesmål, vi har till och med polisutredningar och vi har
              avslöjanden i medierna. Det borde räcka mer än väl för att vidta
              lite mer konkreta åtgärder.
            </seg>
            <seg n="58d24e79">
              I detta läge bör regeringen erbjuda ekonomisk kompensation till
              dem som har drabbats. Det handlar om fattiga människor, risbönder
              och arbetare som har pantsatt allt vad de äger och har. Många
              gånger har de tagit stora lån. Nu har de skulder som motsvarar
              flera årslöner. Flera av dem har berättat att de inte vill eller
              vågar återvända till sina hemländer förrän de har fått ihop de
              pengar de är skyldiga. Andra har vittnat om att de har återvänt
              hem och lever i skräck för att de själva och deras anhöriga har
              hotats av indrivare av olika slag.
            </seg>
            <seg n="28d69814">
              Det vore en välgärning om den svenska staten erkände att man
              har ett ansvar för att dessa människor har hamnat i en ohållbar
              situation och därför gick in med någon form av ekonomisk kompensation
              till dem. Man bör också kunna gå in och kompensera de kommuner
              och enskilda människor som har klivit in och hjälpt bärplockarna,
              både ekonomiskt och på andra sätt.
            </seg>
            <seg n="f1f0d298">
              Det mest långsiktiga är dock att regeringen ser till att ändra
              regelverket så att man en gång för alla sätter stopp för möjligheten
              att utnyttja utländska bärplockare på det sätt som nu sker.
            </seg>
            <seg n="7f553fa6">
              Som arbetsmarknadsministern sade har några saker förändrats sedan
              förra året då vi hade precis samma debatt och problem. Migrationsverket
              har skärpt sina riktlinjer för att bevilja tillstånd lite grann,
              och fackförbundet Kommunal har sett till att det finns svenska
              kollektivavtal som bärplockarnas villkor ska motsvara. Trots detta
              har historien upprepat sig.
            </seg>
            <seg n="073c4b41">
              Det är tydligt och klart att om exploateringen ska få ett slut
              måste det till en grundlig översyn av tillståndsprövningen och
              myndighetsutövningen kring den. Om en sådan inte är aktuell vill
              jag gärna att ministern talar om vad man annars kan göra, för
              det känns som om alla andra möjligheter är uttömda. Alla aktörer
              utom regeringen har agerat.
            </seg>
            <seg n="02b15795">
              Dessutom vill jag gärna ha svar på om regeringen kan tänka sig
              att ersätta de skuldsatta bärplockarna och de kommuner och enskilda
              som har klivit in och hjälpt dem under den tid de varit här.
            </seg>
          </u>
          <note type="speaker" n="4ce2e169">
            Anf. 66 ISAK FROM (S):
          </note>
          <u who="isak_from_0325ff" xml:id="i-c8a7ba1b16f0f1fe-4" n="b275cac2">
            <seg n="2c406dd5">
              Fru talman! Jag vill börja med att gratulera fru talmannen till
              sitt uppdrag.
            </seg>
            <seg n="64002a48">
              Som ni har sagt tidigare är frågan i högsta grad aktuell. Tack,
              Josefin, för en viktig interpellation.
            </seg>
            <seg n="9413bd77">
              Jag är från Västerbotten. Under den gångna sommaren har nog 30
              procent av inslagen i medierna handlat om bärplockarnas situation
              och kringarrangemangen. Det handlar ju faktiskt om människor som
              har kommit till vårt land som gäster. I många fall har man inte
              blivit behandlad som gäst. Man har inte blivit visad respekt och
              man har inte behandlats rättvist. Den fråga vi ställer oss är:
              Vems är felet?
            </seg>
            <seg n="6cc4b9af">
              Många känner sig lurade och bedragna. Man var lovad att plocka
              blåbär stora som vindruvor. Man blev lurad eftersom man trodde
              att man hade betalat för bostad, mat och bil. När man kom till
              Barsele, Åsele, Fredrika, Björksele eller Moskosel visade det
              sig att det inte var sant. Som plockare var man tvungen att betala
              på plats. Då är man lurad en gång till. Man är också lurad eftersom
              man fick urusla bilar som varken var besiktigade eller dugliga
              att framföras på svenska vägar. Man kan undra vems felet är om
              det händer en olycka.
            </seg>
            <seg n="97d07ddb">
              Det handlar även om kränkande behandlingar. Det räckte inte med
              usla boendeförhållanden och arbetsförhållanden. Det fanns även
              företagare, både svenska och utländska, som i både radio och tv
              förklarade att det inte alls var för lite bär eller något fel
              på boendet utan det var plockarna som var lata. Det är skamligt.
            </seg>
            <seg n="57cb52d4">
              I vissa fall fanns det bär och plockarna var duktiga och plockade
              väldigt mycket. Men när lönen skulle betalas var pengarna borta
              och företaget tömt. Då hjälpte det inte att det skulle finnas
              ett minimiavtal. Många trodde nog att de ändringar som gjorts
              för att rätta till de tidigare bristerna skulle göra det hela
              bättre. Nu visar det sig att det finns skuggavtal som säger att
              plockaren måste plocka 90 kilo lingon per dag för att minimiavtalet
              ska falla ut. Man är alltså tvungen att plocka 90 kilo för att
              få någon lön över huvud taget.
            </seg>
            <seg n="05ec8b18">
              Bärplockarnas avtal är väldigt osäkra. Bärplockarnas kollektivavtal
              som skulle garantera en lägsta inkomst vilar på en väldigt bräcklig
              grund, hävdar bland annat Kommunals arbetsrättsjurister. Orsaken
              är att det saknas avtal mellan Sverige och länder som Vietnam,
              Bangladesh, Kina och Thailand som gör att kollektivavtalen är
              bindande för de bemanningsföretag som anställer plockarna.
            </seg>
            <seg n="855e9ff2">
              Skogslänen har blivit någon form av Klondyke. Skogens guld lockar
              många lycksökare. Vad kan vi göra för att de seriösa företagen
              och plockarna inte ska drabbas? I år har det blivit så att alla
              skyller på alla. I enskilda fall är det ändå plockaren som kommer
              i kläm.
            </seg>
            <seg n="a8ab2a50">
              Jag vill gärna veta vad arbetsmarknadsministern tänker göra åt
              detta.
            </seg>
          </u>
          <note type="speaker" n="f24ae3a1">
            Anf. 67 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-18" n="0a378d05">
            <seg n="92b7b0e0">
              Fru talman! Jag vill tacka Josefin Brink och Isak From för en
              bra beskrivning av hur de oseriösa, jag skulle vilja säga kriminella,
              personerna i den här branschen utnyttjar fattiga människors belägenhet.
              Det finns också de som sköter det här på ett bra sätt. Isak From
              nämnde också att det finns de som är seriösa. Det är viktigt att
              människor kan komma till Sverige och tjäna pengar på bären i våra
              skogar. Vi kan lämna dem därhän som sköter sig.
            </seg>
            <seg n="03c8e768">
              Jag delar beskrivningen att det här är fruktansvärt och ingenting
              som vi ska ha på den svenska arbetsmarknaden. Jag har försökt
              sätta mig in i frågan. Den är ganska komplex. Det finns saker
              som vi kan göra och som vi ska göra. Det är framför allt fyra
              länder som har varit ifrågasatta. Min företrädare Sven Otto Littorin
              hade kontakt med Thailands arbetsmarknadsminister vid upprepade
              tillfällen. Det har medfört att situationen för de thailändare
              som kommer till Sverige har varit betydligt bättre. Dess värre
              drabbades några thailändare av att en kriminell person stack från
              Sverige med företagets kassa. Den personen är nu anhållen i sin
              frånvaro. Men situationen blev bättre efter de kontakter som var.
            </seg>
            <seg n="af4602c7">
              Arbetsmarknadsdepartementet har ett utsänt ambassadråd i Beijing
              som har haft kontakt med de kinesiska myndigheterna i syfte att
              etablera ett samarbete. De kinesiska myndigheterna diskuterar
              möjligheterna till en fond i Kina som garant för de företag som
              hyr ut anställda.
            </seg>
            <seg n="d2f53450">
              Vi kommer att etablera kontakt med Ostasien. En tjänsteman på
              Regeringskansliet kommer att ta tag i de här frågorna med ansvar
              för Ostasien.
            </seg>
            <seg n="2f929a22">
              För att få klarhet i detta kommer vi att i anslutning till den
              utredning som Migrationsverket gör titta bredare på frågan när
              det gäller departementens olika ansvarsområden. Det handlar om
              skatter och migration samt om arbetsmiljö- och arbetsrättsfrågor.
              Jag är lika angelägen som interpellanten att den här frågan ska
              få en bättre lösning. Jag vill att människor ska kunna komma till
              Sverige på sjysta villkor.
            </seg>
            <seg n="1806a874">
              Vi har en lagstiftning som garanterar minimivillkor när det gäller
              arbetstid, lön och semester, och det finns antidiskrimineringsregler
              till exempel. Jag vågar hävda att det finns ett regelverk, men
              det finns människor som inte lever upp till det. Det är också
              många led i hanteringen.
            </seg>
            <seg n="e1ba0c81">
              Jag vill avslutningsvis nämna något som jag tycker är oerhört
              viktigt.
            </seg>
            <seg n="91e0738a">
              Jag vill inte i mitt hus ha en matta som är knuten av barn i
              tredje världen. Jag vill inte heller på min gröt ha lingonsylt
              som har plockats av människor som inte har fått lön och som har
              levt under usla villkor. Därför är det viktigt att branschen börjar
              sanera sig själv och tar ansvar för det man håller på med.
            </seg>
            <seg n="91f8d0e1">
              Vi måste jobba på bred front. Jag tror att det är bra att vi
              har en utsänd i Beijing och att vi har en på Regeringskansliet
              som är ansvarig för Ostasien. Jag tror att det är bra med våra
              kontakter med Thailand och att vi ser över regelverken. I nuläget
              är det ganska oklart var problemet ligger och vad som ska göras
              åt det.
            </seg>
            <seg n="48b44dc5">
              Jag vill att det ska finnas rättvisa bär, om man kan säga så.
              Jag vill inte att människor ska luras till Sverige med usla villkor.
              Jag är glad över de privatpersoner och kommuner som har tagit
              sitt ansvar och gjort en medmänsklig gärning.
            </seg>
            <seg n="3f33814d">
              I nuläget är det inte aktuellt att göra ändringar i socialtjänstlagen
              när det gäller kommunernas ansvar för dem som vistas i kommunen.
            </seg>
          </u>
          <note type="speaker" n="31368225">
            Anf. 68 JOSEFIN BRINK (V):
          </note>
          <u who="josefin_brink_cd11aa" xml:id="i-7329d5260f8dd415-1" n="17f91d70">
            <seg n="56b145c8">
              Fru talman! Jag tackar återigen för svaret. Det är naturligtvis
              jättebra att man tar de internationella kontakterna. Det är en
              internationell fråga, så det är klart att det behövs.
            </seg>
            <seg n="11597e76">
              När vi kommer till det som verkligen behöver göras och det som
              regeringen till fullo förfogar över handlar det om den svenska
              lagstiftningen och tillämpningen. Reglerna på arbetsmarknaden
              finns på plats, men problemet är att det inte finns tillräckligt
              bra rutiner för att se till att villkoren och kraven tillämpas
              och följs upp när det gäller migrantarbetare och arbetare som
              kommer hit från andra länder. Det är där de stora bristerna finns.
            </seg>
            <seg n="04471e18">
              Problemet är regelverket för tillståndsprövning. De underlag
              som Migrationsverket och nu också Kommunal får se och godkänna
              innan man ger ett arbetstillstånd är inte några verkliga anställningsavtal.
              Det är ett anställningserbjudande som har noll och intet juridiskt
              värde. Det betyder att det i praktiken är ganska enkelt för en
              oseriös arbetsgivare att skicka in ett anställningserbjudande
              som stämmer med villkoren i svenska kollektivavtal och få sitt
              tillstånd och sedan i praktiken erbjuda betydligt sämre villkor
              när arbetarna är på plats.
            </seg>
            <seg n="62980c22">
              Ett fall som uppmärksammades i P1-programmet Kaliber i söndags
              visade att just det har skett med 290 bärplockare som hyrdes in
              från ett vietnamesiskt bemanningsföretag. Enligt anställningserbjudandet
              såg allt jättebra ut. De skulle få minimilön i enlighet med det
              svenska bemanningsavtalet, men i det faktiska kontraktet var villkoret
              för att få ut minimilönen att man skulle plocka minst 95 kilo
              lingon eller 60 kilo blåbär varje dag vilket är helt orimliga
              mängder. Det är ett anställningsavtal som aldrig skulle ha godkänts
              av ett svenskt fackförbund. Det är oerhört att ha villkor för
              att man ska få ut en minimilön. Migrationsverket skulle naturligtvis
              inte ha gett det här bemanningsföretagets anställda tillstånd
              att komma hit om kontraktet varit känt i förväg.
            </seg>
            <seg n="9e06d4f3">
              Här finns alltså en lucka i dagens lagstiftning. Som systemet
              ser ut hade ingen sett vilka villkor de här vietnamesiska arbetarna
              skulle arbeta under. Skandalöst nog erkände sedan en tjänsteman
              på Migrationsverket, vilket gör det här ännu värre, i radioprogrammet
              att de på Migrationsverket senare fick tillgång till det faktiska
              anställningskontraktet där de här slavliknande villkoren framgick.
              Men de valde att inte kontakta Kommunal som är de som i så fall
              skulle ha uppmärksammat problemet och tagit kontakt med de anställda
              och sett till att avtalen var okej och att de följs och så där.
            </seg>
            <seg n="5830550b">
              Bara det här enstaka fallet, menar jag, visar att det finns stora
              brister i själva lagstiftningen så som den är uppbyggd. Men det
              finns också stora brister i tillämpningen av tillståndsprövningen
              och uppföljningen för de utländska bärplockarna, och det här är
              saker och ting som regeringen kan och bör ändra på och påverka.
            </seg>
            <seg n="a5d8d8e8">
              De farhågor som faktiskt fanns när man införde de nya reglerna
              för arbetskraftsinvandring och som bland annat Vänsterpartiet,
              Socialdemokraterna och fackliga organisationer framförde var just
              dessa: Hur ska man kunna kontrollera och följa upp att de villkor
              som man lovar ska följas faktiskt också följs? Här har det brustit
              både i myndigheternas tillsyn och i själva tillståndsprövningen.
              I sista ändan måste man nog säga att svenska staten i det här
              fallet har svikit dessa bärplockare. Man har inte kunnat garantera
              dem lika goda villkor som andra arbetare på svensk arbetsmarknad.
            </seg>
            <seg n="84b37669">
              Jag tycker återigen att de här omständigheterna borde motivera
              både att man betalar ut ersättning till de drabbade och att just
              den här delen av lagstiftningen, tillståndsprövningen och tillämpningen
              av lagen ses över lite mer konkret.
            </seg>
          </u>
          <note type="speaker" n="76bf52bb">
            Anf. 69 ISAK FROM (S):
          </note>
          <u who="isak_from_0325ff" xml:id="i-c8a7ba1b16f0f1fe-5" n="b275cac2">
            <seg n="6a796fce">
              Fru talman! Nu redovisade Josefin Brink det här väldigt bra.
              Det finns vissa uppenbara brister hos Migrationsverket. Min fundering
              är om regeringen har tillsett att Migrationsverket verkligen har
              rätt resurser och rätt kompetens för detta. Det är klart att när
              det nu kommer fram att det här har hänt kommer frågetecknen: Var
              finns kompetensen? Det är klart att facket i det här fallet Kommunal
              har oerhört svårt att fullgöra sitt uppdrag när man har släppt
              in gästarbetarna på fel avtal eller villkor.
            </seg>
            <seg n="a4308052">
              Fru talman! I Finland finns inte de här problemen som har drabbat
              de utländska bärplockarna i Sverige. Skandaler som att kineser
              och vietnameser har blivit lurade och vilseledda av bemanningsföretag
              eller att thailändare har blivit strandsatta utan lön är helt
              okända i den finska bärbranschen, allt enligt Ben Strömsten. Han
              är exportchef hos Marja Bothnia Berries, ett av Finlands största
              bärförädlingsföretag, som arbetar helt utan att anlita bemanningsföretag
              i de olika länderna.
            </seg>
            <seg n="e65ab6d4">
              Det finns även goda exempel på liknande arbetssätt i Sverige.
              Jag menar att det är oerhört viktigt att ta till vara de goda
              exemplen, annars tappas lokalbefolkningens acceptans för gästarbetarna,
              och då får vi ett mycket större problem.
            </seg>
            <seg n="6a6c097b">
              Arbetsmarknadsministern har några månader på sig att ordna upp
              detta. Snart har vi nämligen en ny bärsäsong.
            </seg>
          </u>
          <note type="speaker" n="09df17a0">
            Anf. 70 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-4cc047abf584df16-19" n="0a378d05">
            <seg n="53cc1604">
              Fru talman! Låt mig först vara tydlig när det gäller arbetskraftsinvandring,
              det som Alliansen är överens med Miljöpartiet om: Det är en viktig
              möjlighet för många människor att komma till Sverige. Det har
              varit angeläget att man ska kunna jobba och göra rätt för sig
              här och få sjysta villkor och en lön att leva på.
            </seg>
            <seg n="a1f86bfd">
              Det som Isak From tar upp är intressant. Jag kommer att träffa
              de nordiska arbetsmarknadsministrarna i Köpenhamn i november,
              och det finns skäl att titta på hur det kan se olika ut i de nordiska
              länderna.
            </seg>
            <seg n="3cbeba80">
              Det som har slagit mig när man tittar på den här branschen är
              att människor har möjlighet att söka sig från andra sidan jordklotet
              och komma hit, men det är också väldigt många led. Den konstruktion
              som finns i dag med uthyrningsföretag i Vietnam och Bangladesh
              innebär att det inte heller inbetalas några arbetsgivaravgifter
              i Sverige från arbetsgivarens sida. De som plockar bären betalar
              heller inte några skatter.
            </seg>
            <seg n="36865bbd">
              Det är alltså väldigt många utestående frågetecken kring vad
              man skulle kunna göra för att branschen ska kunna saneras på något
              klokt sätt.
            </seg>
            <seg n="c04e1d2f">
              Det är 4 000 personer som har fått tillstånd att plocka vilda
              bär i Sverige i år. Det är också oklart hur stort problemet är.
              Hur många har faktiskt fått sjysta villkor och åkt hem till sina
              hemländer och haft en bra slant som gör att de kanske kan leva
              under lite drägligare former? Jag tycker att det är väldigt viktigt
              att vi kan ge den möjligheten, särskilt som vi har svårt att finna
              någon som vill plocka de här bären som vi faktiskt har i Sverige
              och som vi vill äta, även om vi har en relativt stor arbetslöshet
              inte minst bland ungdomar.
            </seg>
            <seg n="35b82fe4">
              Jag tror mycket på det som min företrädare gjorde och som visat
              sig framgångsrikt, nämligen att ha kontakter, i det här fallet
              med Thailands arbetsmarknadsminister och ambassadör, och att jobba
              på det sättet. Jag tror att vi måste göra så i ännu fler frågor
              framöver. Genom att vi har en person som sitter i Beijing borde
              det lägga grunden för förutsättningar till goda kontakter med
              de kinesiska myndigheterna. Om de sedan väljer att inrätta en
              fond i Kina som garanterar de kinesiska arbetarnas löner när de
              kommer tillbaka till sitt hemland är det väl en alldeles utmärkt
              idé. På samma sätt bör man kunna jobba med andra länder, i det
              här fallet Vietnam och Bangladesh där det finns problem.
            </seg>
            <seg n="3a57c01d">
              Jag delar alltså beskrivningen att det är problematiskt. Jag
              vet inte hur stort problemet är. Jag vill värna den fria arbetskraftsinvandringen.
              Vi vill göra allt vi kan för att människor inte ska bli utnyttjade,
              och vi kommer alltså att tillsammans titta över den här frågan
              och utvärdera den med Migrationsverket men också mellan departementen
              för att få en klarare bild och se i vilken mån och hur vi i sådana
              fall skulle agera.
            </seg>
            <seg n="ebdb9522">
              Avslutningsvis har branschen också ett enormt stort ansvar. Vi
              pratar om etik, vi pratar om rättvisemärkt kaffe, vi pratar om
              fairtrade och sådana saker. Varför ska inte det kunna gälla bären
              likaväl?
            </seg>
            <seg n="a312202d">
              Jag tycker att det har varit en bra debatt tack så mycket!
            </seg>
          </u>
          <note type="speaker" n="92b50dba">
            Anf. 71 JOSEFIN BRINK (V):
          </note>
          <u who="josefin_brink_cd11aa" xml:id="i-7ca05de381daa37a-0" n="17f91d70" next="i-ef726a3f299279f4-0">
            <seg n="d86799de">
              Fru talman! Jag ber också att få tacka för debatten. Jag tycker
              väl kanske inte att beskeden är alldeles solklara när det gäller
              vad arbetsmarknadsministern tänker göra, men alla kan lita på
              att jag och säkert flera andra kommer att fortsätta följa upp
              den här frågan. Den är brännande och angelägen, och det finns
              också ett väldigt stort engagemang i samhället för den här situationen.
            </seg>
            <seg n="e73818ba">
              I kommunerna där bärplockarna har vistats är det väldigt många
              människor som är engagerade. Jag vet också att man i Kommunal
              är väldigt engagerade i den här frågan och angelägna om att regeringen
              faktiskt ingriper och gör saker och ting. Inte minst har nationella
              och också internationella medier uppmärksammat det ganska graverande
              faktum att bär som är plockade av slavar säljs i svenska delikatessbutiker.
            </seg>
            <seg n="b05be543">
              Jag utgår därför ifrån att arbetsmarknadsministern och resten
              av regeringen känner att det finns ett starkt tryck i den här
              frågan. Jag vill också passa på att säga att inget av de sju partier
              som satt i riksdagen under den förra mandatperioden någonsin har
              varit emot arbetskraftsinvandring. Vad vi har varit skiljaktiga
              i är just hur man ska se till att garantera att de som kommer
              hit till Sverige från andra länder och arbetar inte utnyttjas,
              exploateras och luras på det sätt som sker med nuvarande regelverk.
            </seg>
            <seg n="52be6bca">
              Jag utgår från att det i fortsättningen också är det vi kommer
              att diskutera och inte huruvida arbetskraftsinvandring är bra
              eller dåligt, för på den punkten är vi helt överens. Det handlar
              i stället om hur vi ska se till att det sker på anständiga och
              rimliga villkor.
            </seg>
          </u>
          <note n="ff1f787f">
            Överläggningen var härmed avslutad.
          </note>
          <note n="cd7ec700">
            25 § Hänvisning av ärenden till utskott
          </note>
          <note n="bd7c0e8d">
            Föredrogs och hänvisades
          </note>
          <note n="4c3c19b5">
            26 § Anmälan om inkomna faktapromemorior om förslag från Europeiska
            kommissionen
          </note>
          <note n="78547e6c">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="josefin_brink_cd11aa" xml:id="i-ef726a3f299279f4-0" n="17f91d70" prev="i-7ca05de381daa37a-0">
            <seg n="09be9e83">
              KOM(2010)484
            </seg>
          </u>
          <note n="d0a7b7e1">
            KOM(2010)522, KOM(2010)523, KOM (2010)524, KOM(2010)525, KOM(2010)526,
            KOM(2010)527
          </note>
          <note n="ac9b6bf7">
            27 § Bordläggning
          </note>
          <note n="8918da78">
            Anmäldes och bordlades
          </note>
          <note n="443dfd0d">
            28 § Anmälan om interpellationer
          </note>
          <note n="f8122848">
            Anmäldes att följande interpellationer framställts
          </note>
          <note n="63827b5d">
            den 22 oktober
          </note>
          <note n="bfd59a62">
            Peter Hultqvist
          </note>
          <note n="8df90da3">
            den 25 oktober
          </note>
          <note n="6bde8417">
            Anders Åkesson
          </note>
          <note n="5eae165e">
            Interpellation 2010/11:19 redovisas i bilaga som fogats till
            riksdagens snabbprotokoll tisdagen den 26 oktober.
          </note>
          <note n="d7649283">
            Interpellation 2010/11:20 redovisas i bilaga som fogats till
            riksdagens snabbprotokoll tisdagen den 2 november.
          </note>
          <note n="a354897b">
            29 § Anmälan om frågor för skriftliga svar
          </note>
          <note n="06342bf4">
            Anmäldes att följande frågor för skriftliga svar framställts
          </note>
          <note n="63827b5d">
            den 22 oktober
          </note>
          <note n="c09c4e93">
            Josefin Brink
          </note>
          <note n="f88bceb2">
            Roger Haddad
          </note>
          <note n="ebb837fb">
            Fredrik Malm
          </note>
          <note n="8df90da3">
            den 25 oktober
          </note>
          <note n="ea672785">
            Tomas Eneroth
          </note>
          <note n="6f00a83c">
            Jens Holm
          </note>
          <note n="ec88f0e6">
            Sara Karlsson
          </note>
          <note n="6ea8af23">
            Peter Jeppsson
          </note>
          <note n="6f00a83c">
            Jens Holm
          </note>
          <note n="4d97d0cd">
            Allan Widman
          </note>
          <note n="2a391c60">
            Frågorna 2010/11:1416 redovisas i bilaga som fogats till riksdagens
            snabbprotokoll tisdagen den 26 oktober.
          </note>
          <note n="fedd1787">
            Frågorna 2010/11:1722 redovisas i bilaga som fogats till riksdagens
            snabbprotokoll tisdagen den 2 november.
          </note>
          <note n="cb754aed">
            30 § Anmälan om skriftliga svar på frågor
          </note>
          <note n="6c80204e">
            Anmäldes att skriftliga svar på följande frågor inkommit
          </note>
          <note n="9dba61c7">
            den 21 oktober
          </note>
          <note n="f88bceb2">
            Roger Haddad
          </note>
          <note n="63827b5d">
            den 22 oktober
          </note>
          <note n="04092c6a">
            Marianne Berg
          </note>
          <note n="b08b377a">
            Helena Leander
          </note>
          <note n="0b00801b">
            Svaren redovisas i bilaga som fogats till riksdagens snabbprotokoll
            tisdagen den 26 oktober.
          </note>
          <note n="3eb4b0f7">
            31 § Kammaren åtskildes kl. 18.49.
          </note>
          <note n="7c1a103a">
            Förhandlingarna leddes
          </note>
          <note n="d9e0e499">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
