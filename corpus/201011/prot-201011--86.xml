<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--86</head>
          <docDate when="2010-04-12">2010-04-12</docDate>
        </div>
      </front>
      <body>
        <div>
          <note n="a168171a">
            ﻿
          </note>
          <note n="dcda718e">
            Riksdagens protokoll
          </note>
          <note n="307c84e4">
            2010/11:86
          </note>
          <note type="date" n="3abffc73">
            Tisdagen den 12 april
          </note>
          <note n="4dac1488">
            Kl. 13:00 - 18:58
          </note>
          <note n="5ed66d91">
            1 § Justering av protokoll
          </note>
          <note n="7d8cdc33">
            Justerades protokollen för den 5 och 6 april.
          </note>
          <note n="59ae06de">
            2 § Avsägelser
          </note>
          <note n="dbde8e70">
            Förste vice talmannen meddelade
          </note>
          <note n="bd10fb68">
            att Jennie Nilsson (S) avsagt sig uppdraget som ledamot i finansutskottet
            från och med den 13 april,
          </note>
          <note n="36ab4e99">
            att Maryam Yazdanfar (S) avsagt sig uppdraget som ledamot i civilutskottet
            från och med den 13 april varigenom uppdraget som ersättare som
            suppleant i civilutskottet skulle upphöra för Meeri Wasberg (S)
            och
          </note>
          <note n="b66ae3dd">
            att Carina Moberg (S) avsagt sig uppdraget som suppleant i socialutskottet
            från och med den 13 april.
          </note>
          <note n="40700318">
            Kammaren biföll dessa avsägelser.
          </note>
          <note n="4a41e423">
            3 § Anmälan om kompletteringsval till utskott
          </note>
          <note n="089ae3d6">
            Förste vice talmannen meddelade att Socialdemokraternas riksdagsgrupp
            på grund av uppkomna vakanser anmält Jennie Nilsson som ledamot
            i skatteutskottet, Veronica Palm som ledamot i civilutskottet
            och Teres Lindberg som suppleant i socialutskottet.
          </note>
          <note n="e8d983d3">
            Förste vice talmannen förklarade valda från och med den 13 april
            till
          </note>
          <note n="a8eccd1d">
            ledamot i skatteutskottet
          </note>
          <note n="9709670f">
            ledamot i civilutskottet
          </note>
          <note n="b11f79b3">
            suppleant i socialutskottet
          </note>
          <note n="8c819479">
            4 § Anmälan om särskild företrädare för partigrupp
          </note>
          <note n="9afca7cf">
            Förste vice talmannen meddelade att Socialdemokraternas riksdagsgrupp
            anmält Carina Moberg (S) som särskild företrädare för partigruppen.
          </note>
          <note n="6f12d056">
            5 § Anmälan om personlig ersättare för särskild företrädare för
            partigrupp
          </note>
          <note n="5a9b79ab">
            Förste vice talmannen meddelade att Socialdemokraternas riksdagsgrupp
            anmält Leif Jakobsson (S) som personlig ersättare för särskild
            företrädare för partigrupp.
          </note>
          <note n="404d6641">
            6 § Anmälan om inkomna uppteckningar från EU-nämndssammanträden
          </note>
          <note n="d1aa9c4b">
            Förste vice talmannen anmälde att uppteckningar från följande
            EU-nämndssammanträden inkommit:
          </note>
          <note n="1c00e0e5">
            7 § Meddelande om frågestund
          </note>
          <note n="926625ad">
            Förste vice talmannen meddelade att vid frågestunden torsdagen
            den 14 april kl. 14.00 skulle följande statsråd närvara:
          </note>
          <note n="b68c220d">
            Utbildningsminister Jan Björklund (FP), socialminister Göran
            Hägglund (KD), miljöminister Andreas Carlgren (C), kultur- och
            idrottsminister Lena Adelsohn Liljeroth (M) och statsrådet Peter
            Norman (M).
          </note>
          <note n="3be6dfea">
            8 § Meddelande om ändringar i kammarens sammanträdesplan
          </note>
          <note n="dbde8e70">
            Förste vice talmannen meddelade
          </note>
          <note n="cf968f15">
            att torsdagen den 21 april skulle bordläggningsplenum tidigareläggas
            till kl. 11.00 och
          </note>
          <note n="15dbe997">
            att måndagen den 30 maj kl. 13.30 skulle bordläggningsplenum
            äga rum.
          </note>
          <note n="10cd7f21">
            9 § Anmälan om fördröjt svar på interpellation
          </note>
          <note n="8304eb4f">
            Till riksdagen hade inkommit följande skrivelse:
          </note>
          <note n="4c44f2c3">
            Interpellation 2010/11:296
          </note>
          <note n="766d6779">
            Interpellation 2010/11:296 Stimulans av bilpooler
          </note>
          <note n="fac30c67">
            Interpellationen kommer att besvaras fredagen den 13 maj 2011.
          </note>
          <note n="2e614860">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="cd49f7f9">
            Rikard Jermsten
          </note>
          <note n="e60b8779">
            10 § Svar på interpellationerna 2010/11:218, 270 och 288 om regeringens
            energipolitik
          </note>
          <note type="speaker" n="a0dd1c41">
            Anf. 1 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-0" n="c4169b29">
            <seg n="61d840dc">
              Fru talman! Carina Ohlsson har frågat statsrådet Birgitta Ohlsson
              hur hon avser att elkonsumenternas intressen av låga och förutsägbara
              elkostnader ska tillgodoses på den svenska elmarknaden i dag.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="80d7506d">
              Jens Holm har frågat mig om det är mitt ställningstagande att
              solvärme och solceller inte kommer att behöva några statliga stöd
              samt om vilka åtgärder jag avser att vidta för att alla mindre
              elleverantörer ska få rätt att sälja el till nätet genom så kallad
              nettodebitering.
            </seg>
            <seg n="20778292">
              Lars Johansson har frågat mig om jag drar slutsatsen att den
              utbyggnad av kärnkraften i Sverige som regeringspartiernas energiöverenskommelse
              möjliggör fortsatt är befogad i ljuset av de risker med kärnkraften
              som vi nu ser. Lars Johansson har också frågat om jag avser att
              återuppta de avbrutna blocköverskridande förhandlingarna om energipolitiken
              och när de förhandlingarna i så fall kan återupptas.
            </seg>
            <seg n="32fe950f">
              Samtliga frågor rör delar av regeringens samlade klimat- och
              energipolitik, och jag väljer därför att lämna ett samlat svar
              på frågorna.
            </seg>
            <seg n="3edd8377">
              Alliansregeringens överenskommelse om en hållbar energi- och
              klimatpolitik för miljö, konkurrenskraft och trygghet är grunden
              för den politik som nu förs. Överenskommelsen innebär bland annat
              att de befintliga kärnkraftsreaktorerna kan bytas ut när de gamla
              tas ur drift. Regeringen har dock varit mycket tydlig med att
              kärnkraft inte kommer att kunna påräkna något statligt stöd i
              form av direkta eller indirekta subventioner. Självklart måste
              våra expertmyndigheter granska de japanska olyckorna och se om
              det finns lärdomar för vår egen kärnsäkerhet och om det eventuellt
              finns anledning till skärpta säkerhetskrav i framtiden.
            </seg>
            <seg n="4fdca071">
              En viktig del av överenskommelsen år 2009 är att ett tredje ben
              utvecklas för elförsörjningen för att därmed minska beroendet
              av kärnkraft och vattenkraft. Detta görs genom att ett nytt mål
              satts upp inom ramen för elcertifikatssystemet. Målet är att produktionen
              av förnybar el ska öka med 25 terawattimmar till år 2020 jämfört
              med nivån år 2002. Vi ser redan resultatet av satsningarna. Sedan
              år 2002 har elproduktionen inom ramen för elcertifikatssystemet
              ökat med närmare 10 terawattimmar. Det tredje benet i elförsörjningen
              är alltså redan på väg att byggas upp.
            </seg>
            <seg n="0053a843">
              Jag är den första att beklaga att det rödgröna blocket valde
              att lämna de överläggningar som vi tog initiativ till i början
              av år 2009. Om Lars Johansson fråga är ett uttryck för att Socialdemokraterna
              nu på allvar är beredda att bidra till en än bredare förankring
              av Sveriges energipolitik så är det välkommet.
            </seg>
            <seg n="ae75796e">
              Så till frågan om elprisernas utveckling. Först av allt vill
              jag säga att jag har stor förståelse för den oro för höga elkostnader
              som många kunder känner och som Carina Ohlsson ger uttryck för
              i sin fråga.
            </seg>
            <seg n="78fcde83">
              Precis som Carina Ohlsson nämner finns det flera förklaringar
              till de höga elpriser som vi nu upplever: tidigare driftproblem
              i kärnkraften, kallt väder och ovanligt låga fyllnadsgrader i
              vattenkraftsmagasinen i Norge och Sverige. Jämfört med förra vintern
              har kärnkraften producerat på en hög nivå. Bland annat detta har
              inneburit att de extremt höga priser som vi hade i början av förra
              året inte upprepats.
            </seg>
            <seg n="594414a5">
              Grunden för en god försörjningstrygghet är väl fungerande energimarknader
              som bidrar till ett effektivt utnyttjande av tillgängliga resurser.
              Samtidigt som ny elproduktion nu byggs sker också en kraftig förstärkning
              av elöverföringsnätet både inom Sverige och mot våra grannländer
              för att säkerställa vår elförsörjning. Flera gör bedömningen att
              Sverige i framtiden kommer att ha ett överskott på el.
            </seg>
            <seg n="62fe3cff">
              Trots att jag tycker att elmarknaden i huvudsak fungerar finns
              det flera saker som kan förbättras. På regeringens bord finns
              ett antal förslag som innebär både förbättrad funktion på elmarknaden
              och ökad insyn. Det handlar till exempel om förslag om ökad förbrukarflexibilitet
              genom att ge möjlighet till timvis elmätning för fler kundgrupper.
              Därmed skulle det bli enklare för elkonsumenter att se när elen
              är som dyrast respektive billigast, vilket ger ytterligare möjligheter
              till anpassning av konsumtionen och därmed sänkta elkostnader.
              Det finns därtill förslag kring hur introduktionen av småskalig
              elproduktion ytterligare skulle kunna främjas. Dessa förslag bereds
              för närvarande inom Regeringskansliet.
            </seg>
            <seg n="3e462936">
              När det gäller nättarifferna som Carina Ohlsson tar upp kommer
              jag att väldigt noga följa vilket utfall den nya regleringen som
              träder i kraft vid årsskiftet kommer att få på kundernas elnätsavgifter.
              Om den nya regleringen skulle visa sig leda till omotiverade höjningar
              av elnätsavgifterna för kunderna kommer jag att vidta lämpliga
              åtgärder.
            </seg>
            <seg n="90fd3546">
              Så till Jens Holms frågor om solenergi. Solvärme utgör en växande
              andel av Sveriges energiförsörjning. Sedan 2000 har det funnits
              ett stöd för att installera solvärme i bostäder och bostadsanknutna
              lokaler. Sedan år 2008 omfattas även andra solvärmetillämpningar
              av stödförordningen. De senaste åren har kostnaderna för inköp
              och installation av solvärme sjunkit. Tekniken börjar nu bli så
              konkurrenskraftig att en successiv utfasning av stödet är möjlig.
            </seg>
            <seg n="8097e70f">
              Stödet för installation av solceller infördes år 2009 och gäller
              för alla typer av nätanslutna solcellssystem. Stödet syftar bland
              annat till att öka användningen av solcellssystem och att minska
              systemkostnaderna.
            </seg>
            <seg n="82425b84">
              Statens satsningar för ny teknik ska fokusera på mindre mogna
              tekniker i ett utvecklingsskede. I budgetpropositionen för 2011
              förlängdes därför stödet för installation av solceller genom att
              60 miljoner kronor anvisas för år 2012.
            </seg>
            <seg n="a9044f1e">
              Det är också viktigt att skapa goda förutsättningar och minimera
              hindren för en fortsatt utbyggnad av solenergin i Sverige. Regelverket
              för små elproducenter har därför förenklats genom att de slipper
              att betala för mätning och rapportering av den el som matats in
              på nätet. Som jag tidigare nämnt finns därtill förslag kring hur
              introduktionen av småskalig elproduktion ytterligare ska kunna
              främjas. Dessa förslag bereds för närvarande inom Regeringskansliet.
            </seg>
          </u>
          <note type="speaker" n="33ff025d">
            Anf. 2 CARINA OHLSSON (S):
          </note>
          <u who="carina_ohlsson_543de9" xml:id="i-e2c9f528d9ee4cb6-0" n="9541b530">
            <seg n="b403c5ac">
              Fru talman! Jag tackar för svaret från näringsministern även
              om jag inte är nöjd med detsamma. Jag tycker inte att man kan
              se att de förslag som ministern har tagit upp verkligen kommer
              att göra att man känner sig tryggare som konsument. El är ingenting
              som man kan välja bort utan det är någonting som man måste ha
              och också måste betala för.
            </seg>
            <seg n="80ee0703">
              Det har gjorts stora undersökningar av hur konsumenterna uppfattar
              elpriset och av vad man oroar sig för. 40 procent oroar sig väldigt
              mycket just för elpriset och för att den transparens inte finns
              som ministern säger att hon vill se. Jag skulle vilja höra lite
              mer om vad man tänker sig.
            </seg>
            <seg n="d362e143">
              Förra året höjdes priset till konsumenten med 24,5 procent. Som
              jag skriver i interpellationen och som ministern tar upp finns
              det olika anledningar. Det har dessutom varit kalla vintrar. Det
              är klart att det kan vara en anledning till att mer el förbrukats.
            </seg>
            <seg n="aea4e7b3">
              Energimarknadsinspektionen säger att elhandeln har flyttat över
              riskerna avseende sina inköp av el till konsumenten. Detta är
              inte godtagbart. Man måste ännu mer se över det här och se hur
              det kan regleras. Bland annat detta skulle jag vilja höra ministern
              utveckla mer.
            </seg>
            <seg n="25ae3d91">
              De 24,5 procenten betyder en ökning med 8 miljarder kronor, något
              som lyfts över till konsumenten. Hur kommer utvecklingen framöver
              att se ut? Det här är en del.
            </seg>
            <seg n="0631baef">
              Vidare har vi det som ministern tar upp när det gäller nätpriserna.
              Sett på längre sikt kanske egentligen även på kort sikt ska man,
              sägs det, ha ett större samarbete beträffande nätet. Hur kommer
              det att påverka priserna och nättarifferna? Jämfört med Europa
              har en del länder lägre avgifter än Sverige. Men jämfört med övriga
              länder i Norden ligger Sverige inte bäst till prismässigt.
            </seg>
            <seg n="3f2cbd54">
              Jag har sett en del av det ministern har skrivit. Men jag har
              uppfattat att det mer är Maud Olofsson i egenskap av Centerns
              partiledare som gjort en del utspel bland annat kring skatteväxling
              och elpriser. Jag har också sett förslag om att reglera elhandelsbolagens
              prissättning när det gäller tillsvidarepriser. Jag kan inte uppfatta
              om det är regeringsförslag eller om det är förslag från Centerpartiet.
              Om det är regeringens förslag eller inte har stor betydelse.
            </seg>
            <seg n="d1dbda25">
              Det är 1020 procent dyrare för de konsumenter som valt tillsvidarepris.
              Det kan motsvara så mycket som 4 000 kronor under ett år för de
              villaägare som har valt tillsvidarepris.
            </seg>
            <seg n="25f402e1">
              För några veckor sedan kunde man i en omräkning se att det för
              många av dem som fick en skattesänkning beroende på jobbskatteavdrag
              jämnade ut sig. Samtidigt vet vi att väldigt många inte har fått
              jobbskatteavdrag, så 4 000 kronor blir en väldigt stor del av
              hushållets budget om de här pengarna ska tas direkt av det som
              man varje månad måste klara sig på. Lite mer svar om det skulle
              jag gärna vilja ha.
            </seg>
          </u>
          <note type="speaker" n="aa5aa743">
            Anf. 3 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-0" n="e3dcec3d">
            <seg n="55dcfa54">
              Fru talman! Jag vill tacka Maud Olofsson för svaret på våra tre
              interpellationer. Det är dock lite olyckligt att slå ihop tre
              viktiga interpellationer i ett enda svar. Det svar man då får
              blir lite rumphugget. Men det är bra att vi kan ha en debatt här
              och att vi kan ställa följdfrågor och gå på djupet med det som
              jag tycker är viktigt: solenergin.
            </seg>
            <seg n="908acbf2">
              Vi vet att detta med solenergi runt om i världen är något som
              växer så det knakar. I EU-länderna står solenergin för ungefär
              22 procent av all ny elinstallation. Solenergin är ett energislag
              som växer fortare än alla fossila energikällor.
            </seg>
            <seg n="3c6e40df">
              Nyligen aviserade Kina att man kommer att dra ned på sina kärnkraftssatsningar.
              Man kommer att satsa mer resurser på solenergi.
            </seg>
            <seg n="835f2448">
              I Tyskland, som väl är det ledande landet i Europa på området,
              sysselsätter solenergiindustrin ungefär 50 000 människor. En mängd
              värme och el produceras, inte minst till de tyska hushållen.
            </seg>
            <seg n="b4772509">
              I Sverige har vi ungefär lika goda förutsättningar som Tyskland
              att bli ett ledande land på solenergiområdet. Men jag tycker att
              det känns som att det ganska mycket står och stampar här i Sverige.
              Det finns ett väldigt stort intresse bland branschföreningar och
              i kommuner, småföretag, föreningar och så vidare. Många av dessa
              har dragit nytta av statens riktade stöd.
            </seg>
            <seg n="73a8d4fe">
              Jag tror att många drog en lättnadens suck när de läste de borgerliga
              partiernas valmanifest i fjol. Där stod det att man ville ha ytterligare
              insatser för att stimulera utvecklingen av solceller och solvärme.
              Det står på s. 37 i det borgerliga valmanifestet.
            </seg>
            <seg n="ad09a73e">
              Men vad gör nu regeringen på området? Ja, från och med nästa
              år gäller att regeringen drar in hela det riktade stödet till
              solvärmen. Tidigare har man aviserat att lite mer pengar ska läggas
              på solelen, men något långsiktigt stödsystem finns inte vare sig
              för solvärme eller för solel. Det tycker jag är djupt olyckligt.
              Regeringen riskerar att lägga en död hand över den industri för
              förnybart som nu håller på att växa fram i Sverige.
            </seg>
            <seg n="85bd5413">
              Jag tror att alla hushåll, småföretag och föreningar som tidigare
              har dragit nytta av de bidrag som man kunnat få för att installera
              solvärme kommer att ha väldigt stora problem från och med nästa
              år. Jag tror att de blir väldigt besvikna. Många röstade kanske
              borgerligt just för att de borgerliga partierna i sitt valmanifest
              lovade att stimulera utvecklingen av solceller och solvärme.
            </seg>
            <seg n="4037546f">
              Jag vill att du, Maud Olofsson, berättar för oss om detta. Tycker
              inte du att det behövs ett långsiktigt system för stöd till både
              solvärme och solel? Och behöver vi inte ett planeringsmål för
              det här förnybara energislaget?
            </seg>
            <seg n="c73d8114">
              Det här är sådant som vi i Vänsterpartiet ja, jag tror att vi
              i alla rödgröna partier har föreslagit. Det vore väldigt bra om
              vi kunde hitta gemensamma lösningar. Men som det just nu ser ut
              föredrar regeringen att sänka skatter för höginkomsttagare och
              att dra in bidragen till sådan förnybar energi som solenergi.
              Det tycker jag är djupt olyckligt.
            </seg>
          </u>
          <note type="speaker" n="86e7ec21">
            Anf. 4 LARS JOHANSSON (S):
          </note>
          <u who="lars_johansson_1a1a7d" xml:id="i-f51c0bfcb589a140-0" n="e594be08">
            <seg n="5a0e613b">
              Fru talman! Närings- och energiminister Maud Olofssons svar på
              min interpellation väcker en del frågor. Näringsministern redovisar
              att den energipolitik som regeringen med två rösters marginal
              i förra riksdagen drev igenom är så framgångsrik. Det finns en
              hel del frågetecken kring det.
            </seg>
            <seg n="38345720">
              Först och främst drevs politiken igenom då vi hade en majoritetsregering.
              Nu har vi en minoritetsregering. Vi vet inte hur stark överenskommelsen
              egentligen är i den nya riksdagen. Där har vi ett frågetecken.
            </seg>
            <seg n="9319671d">
              Ett annat frågetecken finns kring hur energifrågan hanterats.
              Jag har ställt ett antal frågor. Första frågan var om energiministern
              anser att det är klokt om det är befogat med tanke på vad som
              hänt under senare tid, inte minst i Japan att genomföra den utbyggnad
              av kärnkraften i Sverige som ni har kommit överens om. Nästa fråga
              var om regeringen avser att vilja ha en blocköverskridande överenskommelse
              om energipolitiken. Det görs olika uttalanden i det avseendet.
              Därför vore det väldigt bra om näringsministern ånyo kunde ge
              ett svar.
            </seg>
            <seg n="dcbbfc8c">
              Jag har noterat att regeringen ger olika besked. För några veckor
              sedan hade vi här i riksdagen en energipolitisk debatt. Andreas
              Carlgren företrädde då regeringen. Han hävdade att kärnkraften
              bara ska vara en parentes, medan representanter för de andra borgerliga
              partierna sade att det är väldigt bra att vi nu ges möjlighet
              att bygga ny kärnkraft i Sverige och att vi kan göra det med ny,
              modern, teknik så att vi kan exportera el till andra länder i
              Europa.
            </seg>
            <seg n="84af4aa2">
              Det var väldigt tydligt att det fanns en sådan uppfattning inte
              minst ifrån näringsutskottets ordförande. Då blir min fråga ånyo:
              Vad är detta för överenskommelse egentligen? Vad står den för?
            </seg>
            <seg n="35477dc1">
              Det måste också vara lite felaktigt skrivet i svaret där det
              står att man kan ersätta kärnkraftsaggregat med nya. Det kan man
              inte. Man kan inte ersätta dessa reaktorer med nya, utan man måste
              bygga nya kärnkraftverk. Det enda man kan använda i de gamla är
              ställverket och kablar från Svenska Kraftnät. I övrigt är det
              helt nya byggnader och nya produktionsanläggningar som måste byggas
              upp. Därmed är det alltså ny kärnkraft som Centerpartiet uppenbarligen
              har ställt upp på i detta avseende.
            </seg>
            <seg n="5d8d1167">
              Om man fortsätter att driva linjen att kärnkraften ska byggas
              på nytt och ge ny energi i Sverige kan det inte vara någon parentes.
              Detta står emot det andra besked interpellationssvaret talar om,
              nämligen betydelsen av att kunna arbeta vidare med till exempel
              solenergi och i andra sammanhang, som näringsministern pratar
              om, bioenergi av olika slag. Om man satsar så väldigt kraftigt
              på ny kärnkraft innebär det nämligen att man tränger ut kapitalet
              från andra insatser för att ge möjligheter för Sverige att gå
              vidare till förnybara energikällor i stället.
            </seg>
            <seg n="ded68211">
              Vi har från Socialdemokraternas sida sagt att det, om vi ska
              nå framgång i detta, är väldigt viktigt att vi når en bred majoritet
              i riksdagen för en ny energipolitik som gör att vi kan komma ifrån
              kärnkraftssamhället och in i det nya samhället.
            </seg>
          </u>
          <note type="speaker" n="b612b270">
            Anf. 5 CECILIE TENFJORD-TOFTBY (M):
          </note>
          <u who="cecilie_tenfjord-toftby_7e1d60" xml:id="i-0304c87a9d34ea52-0" n="6ff442f2">
            <seg n="f1822916">
              Fru talman! Vi har en historiskt bred energiöverenskommelse.
              Jag håller med Lars Johansson om att Sverige behöver och förtjänar
              en ännu bredare och ännu långsiktigare överenskommelse. Lars Johansson
              kallar det i sin interpellation för en blocköverskridande överenskommelse,
              men Socialdemokraternas nya partiledare Håkan Juholt har sagt
              att det på sikt inte ska vara något rödgrönt block.
            </seg>
            <seg n="7e6c0102">
              Jag är ändå väldigt glad att Lars Johansson och Socialdemokraterna
              för egen del är angelägna om att hitta långsiktiga lösningar.
              Socialdemokraterna har traditionellt värnat om den svenska, elintensiva
              industrin, och jag är övertygad om att LO och den övriga elintensiva
              industrin är väldigt glada över de besked som Lars Johansson nu
              kommer med. De förra diskussionerna om en blocköverskridande överenskommelse
              kanske inte havererade just på grund av socialdemokratins energipolitik.
            </seg>
            <seg n="48eabb0d">
              Jag tror att vi tillsammans med Socialdemokraterna kan få en
              trygg, säker och långsiktig elproduktion till konkurrensmässiga
              priser både för de svenska hushållen och för den svenska industrin.
            </seg>
            <seg n="3743702e">
              Carina Ohlsson tog också upp frågan om elpriser och bristande
              konkurrens på elmarknaden i sin interpellation. Vi vill ha fler
              elproducenter. Vi vill ha fler som investerar på den svenska energimarknaden.
              En långsiktig energipolitik är bra för Sverige.
            </seg>
            <seg n="92ecb121">
              Lars Johansson tog i sitt inlägg upp den debatt vi hade i kammaren
              förra fredagen, där det bland annat sades att Centern har varit
              ledande för den svenska energipolitiken sedan 90-talet. Det är
              sant. Det riktades också från Vänsterpartiets sida kritik mot
              Centerns kanske bristande mål när det gäller förnybart. Jag håller
              absolut inte med. Det vi har sett, mina vänner, är att efter att
              Centern blev en del av den borgerliga majoriteten och faktiskt
              fick ta på sig ledartröjan på riktigt har den förnybara produktionen
              i Sverige vuxit med rekordfart.
            </seg>
            <seg n="ffd7dce5">
              Till exempel satte svensk vindenergi rekord 2010, och vi ser
              i prognoserna för 2011 från branschorganisation Svensk Vindenergi
              att även detta år kommer att bli ett rekordår för svensk vindenergi.
              Det är tack vare att vi inom Alliansen har en bred energiöverenskommelse.
              Det är tack vare att vi står på tre ben när det gäller vår energiproduktion,
              och det visar att det är möjligt att nå höga mål inom det förnybara
              bara man har rätt verktyg. Det har vi, och vi har en miljöminister
              och en näringsminister som väldigt tydligt har pekat ut i vilken
              riktning vi ska gå.
            </seg>
            <seg n="1ce16d5a">
              Åter till en energiöverenskommelse: Jag välkomnar Lars Johanssons
              fråga i dagens interpellationsdebatt, och jag som moderat ser
              fram emot att kunna ge besked till de svenska, elintensiva industrierna
              och till de svenska hushållen att vi på sikt kommer att kunna
              ge ännu långsiktigare besked.
            </seg>
          </u>
          <note type="speaker" n="bba45f63">
            Anf. 6 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-1" n="c4169b29">
            <seg n="c1c33cd0">
              Fru talman! Jag tycker att detta är en väldigt viktig debatt.
              Anledningen till att jag lade ihop alla interpellationerna är
              att de hör ihop. Vi kan inte diskutera tårtbit för tårtbit, utan
              detta hör ihop.
            </seg>
            <seg n="8e76acf3">
              Jag vill också välkomna Lars Johanssons interpellation om samarbete,
              för jag tror verkligen att vi behöver långsiktighet. Den alliansöverenskommelse
              som finns och som har en majoritet i Sveriges riksdag har ändå
              gett dessa långsiktiga spelregler, och det är det som har fått
              fart på utbyggnaden av det förnybara. Är det så att Socialdemokraterna
              vill vara med i det välkomna! Det har jag sagt, och den åsikten
              delar även mina kolleger.
            </seg>
            <seg n="f577315f">
              Jag tror att det för att skapa trygghet för basindustri och elkonsumenter
              också på lång sikt är viktigt att fler står bakom det. Det Lars
              Johansson säger i underton är att det finns en annan majoritet
              just nu, men det förutsätter ju att Socialdemokraterna är beredda
              att förhandla med Sverigedemokraterna om energipolitiken. Så långt
              ska vi väl ändå inte gå i detta sammanhang.
            </seg>
            <seg n="eff697f6">
              När det gäller energipolitiken har vi under lång tid varit väldigt
              beroende av el också för uppvärmning i våra fastigheter. Det är
              inget bra sätt att lösa detta. Carina Ohlsson! Jag tror att det
              finns saker man kan göra också på konsumentnivå för att få ned
              elförbrukningen. Till exempel kan man byta ut direktverkande el
              mot annan uppvärmning det blir mindre och mindre och också se
              till att energieffektivisera. 20 procent av vår förbrukning är
              våra lampor, och 18 procent av vår förbrukning är hemelektronik
              bara för att nämna två stora delar.
            </seg>
            <seg n="0b7ccd8b">
              Energieffektiviseringsprogrammen är alltså också viktiga för
              att få ned elpriserna. En annan sak som är viktig att säga är
              att vi när vi ställer om till det förnybara kan fasa ut det som
              i dag kostar och förstör miljön, nämligen gas, kol och olja. Det
              är därför det vi gör nu, med mer förnybart och mer energieffektivisering,
              också är ett sätt att få ned elpriserna. Marknadsprissättningen
              innebär nämligen att vi ligger högt på elslagen som förstör miljön.
            </seg>
            <seg n="49255956">
              Sedan skulle jag vilja säga: Det är klart att det kostar att
              göra denna omställning, men jag är i alla fall beredd att betala
              priset för att minska klimatutsläppen. Jag är beredd att betala
              det priset för att få fram kraftvärme och solenergi och för att
              bygga nät och så vidare. Vi kan inte ha en ordning där vi diskuterar
              elpriser på vintern och klimatfrågan på sommaren, utan vi måste
              diskutera detta samtidigt.
            </seg>
            <seg n="fc0dbc81">
              Sedan är det så att ju mer vi bygger ut den nordiska elmarknaden,
              desto fler får vi som producerar. Det är också bra för konkurrensen.
              Vi har på nordisk basis kommit överens om att ha en slutkundsmarknad
              2015, vilket jag tycker är väldigt bra.
            </seg>
            <seg n="14a665f8">
              När det gäller solvärme håller jag med Jens Holm om att det är
              en väldigt bra energikälla, och det är vind och sol som växer
              globalt just nu. Det är inte kärnkraft, utan det är vind och sol
              som växer. Vi har dock ett elcertifikatssystem som syftar till
              att få fram mest förnybar energi för våra pengar, och Jens Holms
              parti har stått bakom certifikatsystemets konstruktion. Jag tror
              att vi ska hålla fast vid det. Det började nämligen med kraftvärme,
              det blev vindkraft och det kommer att bli sol så småningom.
            </seg>
            <seg n="0590422c">
              Vi har kompletterat detta med en del stödsystem, och då tycker
              jag att principen måste vara att precis som vi gjorde med miljöbilspremien
              introducera ny teknik men inte ligga kvar med subventionssystem
              hur länge som helst. Det är därför solcellerna kommer härnäst.
              Gå in där det behövs i introduktionen och fasa sedan ut!
            </seg>
            <seg n="1876e593">
              Jag har också träffat en del företag som har precis denna synpunkt,
              att man inte ska ha denna typ av subventionssystem, och många
              är rätt tveksamma till dem för att vi stör marknaden. Därför:
              Introducera ny teknik, håll fast ett tag och se sedan till att
              marknaden klarar detta själv!
            </seg>
            <seg n="5aca9097">
              Kort sagt kommer den gröna omställningen med allt det vi gör
              att bli bra både för klimatet och för att ha rimliga elpriser
              framöver.
            </seg>
          </u>
          <note type="speaker" n="0ad25a18">
            Anf. 7 CARINA OHLSSON (S):
          </note>
          <u who="carina_ohlsson_543de9" xml:id="i-e2c9f528d9ee4cb6-1" n="9541b530">
            <seg n="12ad86e3">
              Fru talman! Naturligtvis ställer jag upp på att det måste kosta
              och det kommer det att göra att ställa om samhället till klimatsmart
              och hållbart. Därför beklagar jag att man till exempel tog bort
              klimatinvesteringsprogram. Jag kommer precis från en konferens
              där 250 av landets kommuner är medlemmar, nämligen FAH Kommunerna
              och Miljön. Där säger man att man är bekymrad för att det som
              ändå var smörjmedel för många av de investeringar som nu sker
              kommer att avstanna i många kommuner när det handlar om biogasproduktion
              och dylikt. Det är sådant som verkligen skulle främja en omställning.
              Vi vet till exempel att fjärrvärmeutbyggnaden inte gjorts av sig
              självt, utan där fanns ett nationellt intresse för att ställa
              om till mer klimatanpassat.
            </seg>
            <seg n="3e35b807">
              Det är lätt för oss, för både jag och näringsministern är högavlönade,
              men det är inte lika lätt för en ensamstående mamma som jobbar
              deltid att säga: Ja, ja, klaga på elpriserna på vintern och klimat
              på sommaren. Hon har inte valmöjligheter. Det har gjorts en undersökning
              bland konsumenter om vilken kostnad de oroar sig mest för. Det
              är just elpriserna. I en artikel som jag nyligen läste av Maud
              Olofsson nu är det inte alltid en själv som sätter rubriken var
              rubriken Elpriserna måste regleras för att skydda konsumenterna.
              Det tycker jag också. Det är oerhört viktigt, och det är viktigt
              att man ger incitament och följer prisutvecklingen. Jag tror inte
              att det finns prognoser som visar på att elpriserna kommer att
              vare sig stabiliseras eller gå ned. För många finns det heller
              ingen möjlighet att själva påverka om man till exempel bor i en
              hyresrätt och skulle få ROT-bidrag för att det är mindre åtgång
              av energi. Det är någonting som regeringen inte vill se. Det finns
              inte alltid så stora möjligheter för den enskilda konsumenten
              att påverka.
            </seg>
            <seg n="bafc6445">
              Vi hörde i ett inlägg här om att man ska öka konkurrensen mellan
              de olika energibolagen. Ja, det låter sig sägas, men vi har inte
              sett det. Det kan vara bra att ministern utvecklar mer hur man
              gör det.
            </seg>
            <seg n="de694c15">
              Samtidigt som vi ser prishöjningarna och oron för konsumenterna
              kan man se andra rubriker i medier att de som producerar energi
              får både bonusar och förmånliga pensionsavtal. Det är klart att
              det känns som en oerhörd orättvisa. En del skor sig, för det är
              samma pengar som någon annan har betalat in. Då kan det vara,
              inte direkt men indirekt, från en ensamstående mamma som varje
              dag oroar sig för om det ska gå ihop och som inte har fått några
              stora jobbskatteavdrag och ser att det finns sådana som verkligen
              skor sig, med både fallskärmsavtal och bonusar, har höga löner
              och ser att företagen går väldigt bra.
            </seg>
            <seg n="b34ee279">
              Man skulle önska att det statligt drivna Vattenfall skulle vara
              föregångare för att hitta modeller för en god omställning på klimatområdet
              och ett transparent system för att man ska se kostnaderna för
              själva elen och för nätet och hur de kommer att utvecklas. Det
              skulle man kunna använda i det statliga bolaget mer från ägarna.
            </seg>
          </u>
          <note type="speaker" n="5036d4da">
            Anf. 8 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-1" n="e3dcec3d">
            <seg n="64b9cba3">
              Fru talman! Maud Olofsson nämnde elcertifikatssystemet förut.
              Jag instämmer i att elcertifikaten har varit bra på så sätt att
              de har drivit fram mycket förnybar energi. Med hjälp av elcertifikaten
              kommer vi att få 25 terawattimmar förnybar energi till 2020. Jag
              är rätt säker på att vi kommer att få det före 2020. Då är en
              fråga till energiministern: Är du beredd att utöka andelen elcertifikat
              så att vi inte står inför 2015 och redan har uppnått 25 terawattimmar?
              Det vore väl dumt.
            </seg>
            <seg n="d556dcc2">
              Nackdelen med elcertifikaten är att det är ett teknikneutralt
              system, som man säger. Alltså är det inte ett system som hjälper
              ny teknik att komma fram. Där behöver vi ett särskilt stöd för
              att den nya tekniken ska komma fram.
            </seg>
            <seg n="0cca7e69">
              Det är därför jag har ställt frågan om solenergin. Solenergin
              är inte särskilt gynnad av elcertifikaten. Det är de andra stora,
              etablerade energikällorna som tar certifikaten. Det är också därför
              Energimyndigheten, Boverket och branschorganisationen Svensk Solenergi
              i fjol lade fram ett konkret förslag på ett långsiktigt stödsystem
              för just solvärme.
            </seg>
            <seg n="52d5f04a">
              Jag tycker att det hade varit bra om regeringen hade tittat lite
              närmare på det. Det kostar inte särskilt mycket pengar, men vi
              behöver ett särskilt stödsystem för att stimulera den nya tekniken.
              Jag tycker att Maud Olofsson borde titta särskilt noga på det
              i ljuset av det jag sade tidigare, att det här var precis vad
              de borgerliga partierna gick ut med i valrörelsen. I ert valmanifest
              lovade ni ytterligare insatser för solceller och solvärme. Jag
              tycker att ni sviker alla de småföretag, alla de föreningar, alla
              de privatpersoner som trodde att man åtminstone under den här
              mandatperioden skulle kunna få fortsätta att få riktade stöd för
              att installera solvärme till sin förening, till sitt småföretag,
              till sitt hus.
            </seg>
            <seg n="f76fdf01">
              Jag vill åter fråga energiministern: Varför drar ni in det riktade
              stödet till solvärme när ni lovade under valrörelsen att ni skulle
              öka det? Och åter om elcertifikaten: Är energiministern beredd
              att öka andelen elcertifikat ifall vi ser att användningen av
              det systemet fortsätter att öka?
            </seg>
          </u>
          <note type="speaker" n="3c8701f1">
            Anf. 9 LARS JOHANSSON (S):
          </note>
          <u who="lars_johansson_1a1a7d" xml:id="i-f51c0bfcb589a140-1" n="e594be08">
            <seg n="82f0080d">
              Fru talman! Jag lyssnade noga på vad statsrådet Maud Olofsson
              sade, nämligen att hon välkomnade Socialdemokraterna att delta
              i överläggningar om energipolitiken. Det tycker jag lät positivt.
              Jag utgår från att det i så fall är en öppen förhandling utan
              låsta mandat. Ett samtal som ska vara konstruktivt bygger på att
              man har en öppen utgångspunkt för diskussionen.
            </seg>
            <seg n="676d7099">
              När jag tittade på min interpellation och näringsministerns interpellationssvar
              kunde jag notera att Sverige enligt regeringen ska ha ungefär
              25 terawattimmar i förnybar energi 2020. Vi har föreslagit 30
              terawattimmar i förnybar energi till 2020. Det är inte så där
              väldigt stor skillnad. Men om den inriktningen ska kunna fullföljas
              krävs det naturligtvis att det sker en kraftsamling, att kapitalet
              går åt det hållet, att vi stimulerar vindkraft, solenergi, kraftvärmeverk
              och andra som kan bygga för att vi ska få fram förnybar el. Vi
              har skrivit mycket i den riktningen från Socialdemokraternas sida
              i både motioner och artiklar tidigare. Det är precis det vi vill
              också. Skillnaden är inte särskilt stor, vad jag kan se.
            </seg>
            <seg n="12af555c">
              Det finns en punkt som återkommer i debatten, och det är frågan
              om kärnkraften, som jag tog upp i mitt förra inlägg. Vad vi har
              sagt är att kärnkraften successivt ska fasas ut med hänsyn till
              sysselsättning och välfärd och i takt med att vi får annan el.
              Vi är helt överens med Miljöpartiet och Vänsterpartiet, även om
              Miljöpartiet inte är med i den här debatten, om att det handlar
              om att vi måste skapa ett överskott av el. Det är förutsättningen
              för att vi ska kunna klara att tillfredsställa de behov som finns
              i det svenska samhället. För vår basindustri och för hushållen
              är det centralt att det finns ett elöverskott. Vi är inte beredda
              att avveckla kärnkraften förrän vi har det.
            </seg>
            <seg n="fb35d341">
              Däremot är det centralt för oss att kärnkraften ska vara en säker
              energikälla och att det, med tanke på vad som hänt under senare
              tid i samband med olyckan i Japan, kan göras mer i Sverige för
              att testa de nuvarande kärnkraftverken så att de går för fullt.
              Jag hade en diskussion med Maud Olofsson före jul om betydelsen
              av att de befintliga kärnkraftverken fungerar fullt ut och ger
              den el som de är avsedda att ge.
            </seg>
            <seg n="e9d8690f">
              Den tredje frågan handlar om ny kärnkraft. Energimyndigheten
              har presenterat prognoser, återkommande varje år, och sett att
              de olika insatserna för förnybar energi ger effekt. Varför ska
              man i ett sådant läge fatta beslut om att planera för ny kärnkraft
              i Sverige? Det är det som inte går ihop. Jag förstår liksom inte
              rent intellektuellt hur det resonemanget går ihop, om det inte
              är så att man ska bygga ny kärnkraft i Sverige för att exportera
              el till andra. Om det är det regeringen avser finns det en logik
              i det, men i annat fall finns det ingen logik i det, eftersom
              vi är på god väg bort från beroendet av kärnkraften i Sverige.
            </seg>
            <seg n="9a39ef48">
              Jag tycker fortfarande att regeringen är svaret skyldig. Varför
              håller man så hårt fast vid denna energikälla, när den också har
              visat sig innehålla väldigt stora risker som man ska ta på allvar?
              Och vi har ännu inte klarat av slutförvaringen av det utbrända
              bränslet.
            </seg>
          </u>
          <note type="speaker" n="f115ee99">
            Anf. 10 CECILIE TENFJORD-TOFTBY (M):
          </note>
          <u who="cecilie_tenfjord-toftby_7e1d60" xml:id="i-0304c87a9d34ea52-1" n="6ff442f2">
            <seg n="c4f0a404">
              Fru talman! Subventioner är inte bra. Subventioner kan vara väldigt
              opålitliga, och de är inte speciellt långsiktiga. De är också
              beroende av statskassan. Därför är elcertifikatssystemet ett väldigt
              bra system. Det är ett marknadsbaserat system, och det betalar
              sig självt. Det är inte bara systemet som betalar sig självt,
              utan det är också man själv som konsument som betalar systemet
              när man använder el. Det är ett system som inte kommer i gungning
              när vi får kriser i statskassan. Jens Holm säger inte i sin interpellation
              vad han har för system i åtanke när det gäller subventioner.
            </seg>
            <seg n="5e6dc4fa">
              Jag kan berätta att i Spanien införde de ett feed in-system för
              solenergi. Det var ett mycket generöst system som snabbt blev
              mycket populärt. Resultatet blev tyvärr att pengarna som var beviljade
              via statsbudgeten väldigt snabbt tog slut, och det är ingenting
              som skapar långsiktighet. Det skapar ryckighet, och det är en
              ryckighet som gör att varken bransch eller konsument kan lita
              på systemet.
            </seg>
            <seg n="6438a97a">
              När det gäller elcertifikatssystemet och hur det är utformat
              står vi just nu inför stora förändringar i elcertifikatssystemet
              i och med att vi ska införa ett gemensamt norsksvenskt elcertifikatssystem.
              Jag har pratat med branschföreträdare, bland annat för vindkraftsbranschen
              i Sverige, som tycker att det är väldigt positivt, för de ser
              framför sig en mycket större marknad där de kan utöka inte bara
              antalet vindkraftverk utan också marknadsandelarna. Därför är
              de väldigt positiva till det.
            </seg>
            <seg n="1234368c">
              Vi har också i elcertifikatssystemet infört vissa check points
              där vi går igenom elcertifikatssystemet för att se om det fungerar,
              om det är brist på elcertifikat eller om det är kvoter som inte
              är bra. Första check point är inlagd till 2015.
            </seg>
            <seg n="f51292f9">
              I Lars Johanssons sista inlägg säger han att Socialdemokraterna
              och Miljöpartiet är överens om kärnkraftsavvecklingen. Då undrar
              jag om de också står bakom Miljöpartiets senaste förslag om att
              stänga ned två reaktorer före 2014.
            </seg>
          </u>
          <note type="speaker" n="9be0adc1">
            Anf. 11 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-2" n="c4169b29">
            <seg n="2274beb6">
              Fru talman! Jag tror att det är viktigt att det vi gör är långsiktigt
              och generellt. Jag har precis varit i Abu Dhabi och varit med
              och bildat den nya organisationen för förnybart, en global organisation
              med 150 länder. Man har då tittat på Sverige för att se vad det
              är vi har gjort som har varit lyckosamt. Vi har koldioxidskatt
              och elcertifikat, generella styrmedel som har styrt åt rätt håll.
            </seg>
            <seg n="e0504318">
              Jag vill påminna Carina Ohlsson om att en viktig del för att
              vi har fått mycket fjärrvärme faktiskt har varit koldioxidskatten
              och elcertifikaten, men framför allt koldioxidskatten. Det är
              väldigt viktigt att vi håller fast vid det höga och ambitiösa
              målet med tydliga och generella styrmedel som får fram bra el
              och energi men också håller nere priserna.
            </seg>
            <seg n="74412d69">
              Det är jättemånga hushåll som har problem, det inser jag också.
              Men vad är svaret till dem? Ja, svaret kan inte vara att stänga
              kärnkraften före 2014, som Miljöpartiet har sagt och som nu Lars
              Johansson hakar på, utan svaret måste vara: Bygg ett tredje ben,
              öka antalet producenter, se till att konkurrensen förbättras,
              bygg ut den nordiska elmarknaden, jobba med energieffektivisering!
              Det är det som är svaret också till elkunder som står där och
              är förtvivlade.
            </seg>
            <seg n="a38d0424">
              Jag vet att om vi kan ta bort kol, olja och gas från vårt system
              när det är som kallast får vi ned elpriserna. Det är det som är
              poängen. Men det är också så att i en övergång kostar det att
              bygga elnät och att bygga den nya produktionen.
            </seg>
            <seg n="3c9ea0e0">
              Jag tycker också att bolagen borde informera bättre till kunderna.
              Det är helt givet. Jag tycker att de borde ha energieffektivisering
              som en produkt, och det är några som har det. Låt mig nämna EON,
              som nu har 3 000 kunder som i realtid kan se i sina mobiltelefoner
              hur mycket el de förbrukar. Jag tror att det är extremt viktigt
              att ge information till kunderna så att de kan se det. Då kan
              man inte vifta bort energieffektivisering, för det är det bästa
              sättet att hålla nere kostnaden, men det är också klimatsmartast.
            </seg>
            <seg n="14ff31c7">
              När det gäller solenergi är det klart att vi ska ha det som en
              del av vår energimix. Men jag tror också att det är viktigt att
              när vi bestämmer oss för ett certifikatsystem måste vi orka hålla
              fast vid det. Jag möter nu mina europeiska kolleger som drar ned
              på sina olika feed in-system och sina subventioner, därför att
              de inte klarar dem när det är bekymmer med finanserna. Nu har
              vi det bra ställt i Sverige, men trots det är det bra att ha marknadsbaserade
              system som ger långsiktighet och hållbarhet.
            </seg>
            <seg n="bcb47d4b">
              Jag tror också att det är viktigt att se framför oss vad vi gör
              globalt. Smarta elnät är ett gemensamt projekt som vi har nu inom
              den globala organisationen Irena. Vi jobbar med att se till att
              bygga ut mer förnybart och samarbetar kring forskning på förnybar
              energi, vilket är väldigt viktigt.
            </seg>
            <seg n="351e38cf">
              Till sist, Lars Johansson, står det i energiöverenskommelsen
              att vi förlänger kärnkraftsparentesen, det vill säga att det är
              en parentes. I energiöverenskommelsen står det att vi ska minska
              beroendet av kärnkraften, och det är precis det vi gör. Om Socialdemokraterna
              nu inte stöder Miljöpartiet som ska stänga kärnkraften direkt
              och det tror jag inte att ni gör finns det en möjlighet för Socialdemokraterna
              att vara med på det. Ni har ju sagt väldigt länge att ni ska stänga
              kärnkraften, men det har då aldrig hänt under er tid med undantag
              av Barsebäck.
            </seg>
            <seg n="ed135c5f">
              Vi kommer att ha ett elöverskott på sikt. Men hur såg det ut
              i vintras? Hade vi kunnat stänga kärnkraften i vintras? Svaret
              är nej. Vi är så beroende av kärnkraft i dag att det inte går.
              Lura inte kunder och konsumenter något sådant! Ska man kunna fasa
              ut kärnkraften måste man fasa in någonting annat, och det är det
              vi håller på att göra just nu.
            </seg>
          </u>
          <note type="speaker" n="2b2d55a2">
            Anf. 12 CARINA OHLSSON (S):
          </note>
          <u who="carina_ohlsson_543de9" xml:id="i-e2c9f528d9ee4cb6-2" n="9541b530">
            <seg n="956db221">
              Fru talman! Man kan undra vem som lurar vem här. Jag undrar varifrån
              ministern har fått informationen att vi socialdemokrater ska stänga
              kärnkraftverk 2014. Nu är det antagligen Lars Johansson som kommer
              att svara på frågor om detta och om elpriser.
            </seg>
            <seg n="95e64313">
              Samma sak är det med att vi viftar bort energieffektiviseringar.
              Det är nog så att vi har fler förslag på energieffektiviseringar
              när det handlar om boende och annat än vad regeringen har, så
              varsågod att ta del av våra förslag så kanske det kan bli en ännu
              mer effektiv regering även på detta område.
            </seg>
            <seg n="c340b307">
              Man tar upp att det är jättebra med generella lösningar som koldioxidskatt
              och att de har bidragit en del till att fjärrvärmen utvecklades.
              Ja, det är bra förslag. Det tycker naturligtvis också vi socialdemokrater.
              Elcertifikat ja, det är också bra. Men samtidigt har man tagit
              bort en del andra incitament, till exempel klimatinvesteringsprogram,
              och inte kommit med något motsvarande mer än till de större städerna
              när det handlar om hållbar stadsutveckling. Det här är många små
              kommuner väldigt oroade över. Det tror jag också kan vara en fråga
              för Centerpartiet att ta till sig.
            </seg>
            <seg n="06b4b1b6">
              Utvecklingen av elpriserna följer inte annan kostnadsutveckling.
              Flera myndigheter och andra som har granskat dem har också sagt
              att elkostnadsutvecklingen verkar orimlig, eftersom den inte är
              jämförbar med annan prisutveckling. Det skulle jag vilja att näringsministern
              mer tar till sig det finns en så stor oro bland konsumenterna
              om man verkligen vill stå på konsumenternas sida.
            </seg>
            <seg n="5036068d">
              Ministern lyfter fram EON som ett gott exempel. Det är synd att
              inte Vattenfall är ett lika gott exempel.
            </seg>
          </u>
          <note type="speaker" n="3284a420">
            Anf. 13 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-2" n="e3dcec3d">
            <seg n="a0a28750">
              Fru talman! Närings- och energiministern säger nu klart och tydligt
              att solvärmen inte kommer att få mer riktade statliga stöd, trots
              att de borgerliga partierna sade det i sitt valmanifest. Det är
              bra att det sägs klart och tydligt, men ni borde ha varit uppriktiga
              och sagt det redan i valrörelsen. Nu känner sig nämligen hushåll,
              småföretag och föreningar lurade eftersom ni nästa år drar in
              hela stödet.
            </seg>
            <seg n="7b62286b">
              Maud Olofsson talar om elcertifikatssystemet, och egentligen
              är det okontroversiellt. Jag ställde en konkret fråga: Är närings-
              och energiministern beredd att öka andelen elcertifikat i systemet
              om vi redan 2015 har uppnått 25 terawattimmar förnybar el?
            </seg>
            <seg n="7e747e9b">
              Vi i Vänsterpartiet är för att utveckla systemet, så här finns
              ingen motsättning. Det är snarare så att vi är betydligt mer ambitiösa.
            </seg>
            <seg n="c199329b">
              Problemet med elcertifikatssystemet är att det är teknikneutralt.
              Den nya tekniken vinner inga direkta fördelar eftersom vattenkraften
              och andra energikällor tar de största andelarna av elcertifikaten.
              Det är därför vi behöver långsiktigt riktade stöd till solenergin,
              precis som Boverket, Svensk Solenergi och Energimyndigheten har
              sagt.
            </seg>
            <seg n="4562e538">
              Eftersom Maud Olofsson har ett inlägg kvar vill jag passa på
              att ställa en fråga om kärnkraften. En del av er överenskommelse
              är att inte en krona ska betalas ut i statliga subventioner till
              kärnkraften. Det är bra. Samtidigt har Sverige, enligt Sveriges
              Radios Ekot den 5 april, betalat ut 70 miljoner kronor till fransk
              kärnkraftsforskning.
            </seg>
            <seg n="16883ad3">
              Hur rimmar dessa 70 miljoner kronor med utfästelsen att inte
              en krona ska gå till direkta subventioner till kärnkraften?
            </seg>
          </u>
          <note type="speaker" n="d9271468">
            Anf. 14 LARS JOHANSSON (S):
          </note>
          <u who="lars_johansson_1a1a7d" xml:id="i-f51c0bfcb589a140-2" n="e594be08">
            <seg n="080cc570">
              Fru talman! Kom ihåg en sak, Maud Olofsson! Det finns bara en
              regering som har stängt kärnkraft, och det var den socialdemokratiska
              regering som stängde Barsebäck 1 och 2. Vi ska vara glada för
              det eftersom det låg i en befolkningskoncentration. Jag undrar
              vad som hade hänt i dag om det inte hade gjorts detta med tanke
              på den debatt som har varit under senare tid. Centerpartiet medverkade
              också vid det tillfället.
            </seg>
            <seg n="ee40149a">
              I sak tror jag att vi har ganska stor samsyn när det gäller kärnkraftens
              framtid i Sverige. Vi vill avveckla den. Maud Olofsson sitter
              dock fast i den borgerliga regeringens energipolitik.
            </seg>
            <seg n="9558c859">
              Tittar man på de andra alternativen sjunker kostnaden för den
              förnybara elproduktionen genom att fler och fler bygger och fler
              och fler deltar i processen; man lär sig hela tiden, och det blir
              en lägre kostnad.
            </seg>
            <seg n="d5984ea9">
              Vindkraften på land är konkurrenskraftig med kärnkraften. Andra
              förnybara elproduktionstekniker som vi kan använda oss av, till
              exempel solceller, blir alltmer framgångsrika. Även om vi i Sverige
              inte haft den utveckling vi hade hoppats på och mycket av utvecklingen
              finns i andra länder i Europa finns det goda möjligheter också
              för Sverige att finnas med.
            </seg>
            <seg n="e79dad68">
              Ny kärnkraft är oerhört kostsam. Man kan bara titta på det finska
              exemplet som ännu inte är färdigt. Därför förstår jag inte varför
              man biter sig fast i att det är så viktigt att ge möjlighet att
              bygga nya kärnkraftverk i Sverige när vi inte behöver.
            </seg>
          </u>
          <note type="speaker" n="e60bc0dd">
            Anf. 15 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-3" n="c4169b29">
            <seg n="2e0f68f9">
              Fru talman! Låt mig ännu en gång få tacka för diskussionen. Jag
              tror att det är viktigt att vi försöker hålla ihop allt. Talar
              vi tårtbit för tårtbit, alltså klimatfrågan för sig, elpriser
              för sig, subventioner för sig och styrsystem för sig, blir det
              omöjligt. Det måste vara en riktning på det man gör. Det är därför
              som det tredje benet i elförsörjningen är så viktigt.
            </seg>
            <seg n="ed3ad99a">
              Om vi fortsätter att vara så beroende av kärnkraft och vattenkraft
              som vi är i dag kommer vi inte att klara försörjningstryggheten.
              Men man kan heller inte stänga kärnkraften i morgon, för då höjs
              elpriserna. Hade vi haft samma situation i vintras som vi hade
              i fjol hade vi behövt importera väldigt mycket el. Vi har gjort
              det i alla fall, men tack vare att kärnkraften har gått som den
              har gjort har vi klarat det.
            </seg>
            <seg n="83f9ae30">
              Vill man fasa ut och minska beroendet, vilket vi har sagt i överenskommelsen
              att vi ska göra, måste man successivt bygga ut det förnybara;
              och det gör vi. Vindkraften har slagit rekord med fyra terawattimmar;
              det har aldrig hänt förut. Nu kan vi äntligen se en utveckling
              åt det gröna hållet.
            </seg>
            <seg n="7691e094">
              Vi ska använda skattebetalarnas pengar på bästa möjliga sätt.
              Vi talar om att konsumenter och kunder dignar under bördor. Till
              Vänsterpartiet och andra som bara ser till utgifter kan jag säga
              att det kommer att bli bördor för låginkomsttagare och ensamstående
              mödrar. Det gäller att göra rätt saker så kostnadseffektivt som
              möjligt. Jag hävdar att både elcertifikatssystemet och koldioxidskatten
              är de mest effektiva systemen för att styra åt rätt håll.
            </seg>
            <seg n="bb0cf79a">
              Vi kommer absolut att behöva kontrollera el- och energimarknaden
              fortsättningsvis också. Vi måste hålla tummen i ögat på våra producenter
              och dem som bygger nät. Det är därför vi har kontrollmyndigheter.
            </seg>
            <seg n="5defc382">
              Det finns anledning efter vintern att fundera över vad vi kan
              göra ytterligare för att stärka konsumenternas roll på denna marknad.
              Det tror jag att vi alla är överens om, för det avgör i grunden
              konsumenternas tilltro till el- och energimarknaden.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="4554c065">
            11 § Svar på interpellation 2010/11:241 om uranbrytning i Sverige
          </note>
          <note type="speaker" n="e2c8e459">
            Anf. 16 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-4" n="c4169b29">
            <seg n="4acdfb74">
              Fru talman! Lise Nordin har frågat mig vad jag avser att göra
              för att förhindra att uranbrytning kommer till stånd i Sverige.
            </seg>
            <seg n="58384a1a">
              För uranbrytning finns en omfattande tillståndsprocess som vi
              är bundna av. Riksdagen har beslutat om en minerallag som bland
              annat omfattar uran. Flera andra lagar ska också tillämpas i samband
              med en eventuell ansökan om tillstånd för utvinning av uran.
            </seg>
            <seg n="0f425bfc">
              Anläggningar för brytning av uranhaltigt material omfattas av
              krav på obligatorisk tillåtlighetsprövning av regeringen enligt
              17 kap. 1 § miljöbalken. Regeringen får tillåta verksamheten endast
              om kommunfullmäktige har tillstyrkt detta. Den avgörande makten
              ligger på lokal nivå i varje kommun, vilket jag tycker är en bra
              ordning.
            </seg>
            <seg n="2b9dda55">
              Det är regeringens uppfattning att vi har ett starkt och tydligt
              regelverk för hantering och utvinning av mineral. Jag anser att
              lagstiftningen både ger möjligheter till utveckling av nödvändiga
              kunskaper om vad som finns i vår berggrund och ställer skarpa
              krav inte minst miljömässigt på vad som ska uppfyllas i en tillståndsprocess.
            </seg>
          </u>
          <note type="speaker" n="2a6899f8">
            Anf. 17 LISE NORDIN (MP):
          </note>
          <u who="lise_nordin_7a122f" xml:id="i-1b75602396151eea-0" n="2875bb42">
            <seg n="bbe11402">
              Fru talman! Jag tackar närings- och energiminister Maud Olofsson
              för svaret på min interpellation om uranbrytning i Sverige. Ministern
              hänvisar i sitt svar till det regelverk som i dag finns för uranbrytning.
              Problemet är att dagens regelverk tolkas på olika sätt. Det är
              därför jag och Miljöpartiet vill se ett förtydligande. De utländska
              företag som söker uran och berörda kommuner behöver få besked
              om vad det är som gäller.
            </seg>
            <seg n="8730541b">
              Regeringsrepresentanter har också gjort olika uttalanden om eventuella
              ändringar i regelverket för uranbrytning. Mitt under valrörelsen
              i höstas meddelade Centerpartiet att man vill ha skärpt lagstiftning
              för att hindra uranbrytning om nuvarande regler inte räcker. Statsminister
              Fredrik Reinfeldt och Folkpartiets energipolitiska talesperson
              Eva Flyborg har båda sagt att de är positiva till framtida uranbrytning
              i Sverige.
            </seg>
            <seg n="8af6eac0">
              Det duger inte längre att regeringsrepresentanter ger olika besked
              om uranbrytning i framtiden beroende på vem som frågar eller var
              man befinner sig. Det skapar falska förhoppningar både hos utländska
              företag som i dag söker uran i Sverige och hos människor som är
              mycket oroliga i berörda kommuner.
            </seg>
            <seg n="0a12a750">
              Näringsminister Maud Olofsson borde se värdet av att ge företagen
              tydliga spelregler för vad som gäller.
            </seg>
            <seg n="291f78a7">
              I British Columbia i Kanada har man nyligen beslutat att förbjuda
              uranbrytning med motiveringen att man vill ge tydliga besked till
              både befolkning och företag.
            </seg>
            <seg n="204af700">
              Vad är det för näringspolitik att ge de utländska företag som
              i dag söker uran i Sverige falska förhoppningar om uranbrytning
              om regeringen anser att uranbrytning i Sverige inte kommer eller
              bör ske?
            </seg>
          </u>
          <note type="speaker" n="9893f3be">
            Anf. 18 JONAS SJÖSTEDT (V):
          </note>
          <u who="jonas_sjostedt_818231" xml:id="i-3dd492c2550007cf-0" n="932c699f">
            <seg n="f6184bda">
              Fru talman! Näringsministern! Uranbrytning är en mycket miljöfarlig
              verksamhet. Den alstrar stora mängder avfall som har miljökonsekvenser
              för generationer framöver. Det finns också stora arbetsmiljöproblem
              i samband med uranbrytning. Nyligen har exempelvis det australiska
              elektrikerförbundet uppmanat sina medlemmar att sluta arbeta i
              urangruvor. De kallar uranet för vår tids asbestos.
            </seg>
            <seg n="03e757a8">
              Det Maud Olofsson gör i sitt svar på denna mycket viktiga fråga
              är att beskriva det regelverk som redan finns. Jo, det är klart
              att det finns en miljöprövning. Det är klart att det ska fattas
              beslut. Vi vet alla att det finns ett kommunalt veto. Men det
              är inte att ha en politik. En politik är att ha en åsikt. Vill
              man ha uranbrytning i Sverige, eller vill man inte ha uranbrytning
              i Sverige? Det är det som interpellationen syftar på, och det
              är också det som jag skulle vilja ha reda på och som jag tror
              att många väljare skulle vilja ha besked om. Vad är regeringens
              hållning? Vill man ha uranbrytning i Sverige, eller vill man inte
              ha uranbrytning i Sverige?
            </seg>
            <seg n="bea6a8e0">
              Vi kan se att regeringen verkar dra åt lite olika håll. Fredrik
              Reinfeldt har sagt i intervjuer att han inte utesluter svensk
              uranbrytning. Jan Björklund säger, föga förvånande, att han är
              för svensk uranbrytning. Frågan är: Vilken är regeringens politik?
              Det måste ju finnas en regeringspolitik i en sådan här viktig
              och avgörande miljöfråga.
            </seg>
            <seg n="0323c636">
              Det man kan konstatera redan nu är att regeringen har en mer
              positiv hållning till uranbrytning än de rödgröna partierna. Vi
              hade tydligt sagt att regeringen inte hade tillåtit uranbrytning
              i Sverige om vi hade haft en rödgrön regering. Det var i själva
              verket ett av våra vallöften. Men denna regerings mer positiva
              syn på uranbrytning har lett till den våg av uranprospektering
              som nu pågår, inte minst i Västerbotten och i Jämtland. Det är
              klart att de stora prospekteringsföretagen inte skulle ha gett
              sig in i detta om de inte hade räknat med att man en dag skulle
              kunna bryta uranet. Det är uppenbart att det är detta budskap
              som sänds ut från regeringen: Vi kan tänka oss en framtida uranbrytning.
              Jag menar att väljarna har rätt att få ett svar.
            </seg>
            <seg n="d4dc6102">
              Det som komplicerar frågan lite är att Sverige självt inte kontrollerar
              det uran som bryts i landet om vi väljer att bryta uran. I Euroatomfördragets
              artikel 52 ges EU en optionsrätt över det klyvbara materialet.
              Jag skulle vilja höra hur ministern ser på optionsrätten. Om det
              bryts uran i Sverige kan vi då avgöra vem som får använda uranet
              i slutändan?
            </seg>
          </u>
          <note type="speaker" n="4ec45022">
            Anf. 19 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-3" n="e3dcec3d">
            <seg n="283c8779">
              Fru talman! Jag tycker att detta är en otroligt viktig debatt.
              Den är viktig i synnerhet i ljuset av att det kan byggas tio nya
              kärnkraftsreaktorer i Sverige tack vare de borgerliga partiernas
              energiöverenskommelse.
            </seg>
            <seg n="eeb0e19d">
              Om man öppnar upp för tio nya reaktorer tycker jag att man också
              ska vara ärlig och ge besked om varifrån uranet ska tas. Ska Sverige
              fortsätta att importera uran ifrån andra länder eller ska vi öppna
              upp för brytning i Sverige? Jag tycker att en närings- och energiminister
              borde ha någon form av svar på detta.
            </seg>
            <seg n="617c8e6b">
              Som det sades här tidigare har andra ledande borgerliga företrädare
              redan satt ned foten i frågan. Jan Björklund vill ha uranbrytning
              i Sverige. Jag tolkade även Fredrik Reinfeldts besked i valrörelsen
              som att han var för det. Nu tycker jag att Maud Olofsson får ta
              och komma upp och ge besked i frågan!
            </seg>
          </u>
          <note type="speaker" n="949e6f16">
            Anf. 20 HELENA LINDAHL (C):
          </note>
          <u who="helena_lindahl_c5f81e" xml:id="i-30423932e1d7acc5-0" n="fa5771da">
            <seg n="efdda1dc">
              Fru talman! Lise Nordin frågade om Centerpartiets hållning och
              om vi säger en sak i valet och en annan sak nu. Jag tycker egentligen
              att vi har varit ganska glasklara hela tiden: Vi är emot uranbrytning.
              Men de lagar och regler som gäller har räckt i alla år. Det har
              inte fattats några beslut som öppnar en enda millimeter för uranbrytning
              i Sverige. Jag har sagt det förut, och jag säger det igen: Vi
              har inte ändrat uppfattning.
            </seg>
            <seg n="3ad0b1d0">
              Nu verkar det som att vi har en överenskommelse med Socialdemokraterna
              om en översyn av minerallagen. Det välkomnar jag. Jag tror att
              det är bra att stärka markägarnas och kommunernas villkor och
              att de får komma in tidigare i processen. Det kommer att ge dem
              ännu mer inflytande.
            </seg>
            <seg n="94e040a2">
              Det finns verktyg i dag. Jag tror att vi ska vänta och se vad
              de ger innan vi börjar säga att vi ska gå så långt som till ett
              förbud. Vi har också sagt att om detta inte räcker får vi titta
              över det en gång till.
            </seg>
            <seg n="b74b3fbb">
              Jag vet att Miljöpartiet och Vänsterpartiet säger nej till uranprospektering.
              Jag kan tycka att det är lite problematiskt. Där får ni inte stöd
              av Socialdemokraterna. Om man tar upp en borrkärna kan man inte
              på förhand säga vad man får upp och om det finns uran med när
              man provborrar. Om man förbjuder det tar man också upp någonting
              som är förbjudet. Det är en svår ekvation. Det är aldrig fel att
              se vad som finns i backen. Sverige är världsledande på just prospektering
              av mineraler. Det är inte bara av ondo.
            </seg>
            <seg n="cd4e2cb5">
              Andreas Carlgren har sagt att kärnkraften är en parentes. Jag
              skulle vilja säga att jag håller med om det. Det pågår nu kraftfulla
              satsningar på alternativ energi. Vi säger nej till statliga subventioner
              av ny kärnkraft. Vi har en översyn av minerallagen på gång, som
              jag nämnde tidigare. Vi har det kommunala vetot och i och med
              det en tuff miljölagstiftning.
            </seg>
            <seg n="884e727b">
              Jag tror alltså inte att vi behöver vara oroliga för uranbrytning.
              Jag tror inte heller att kärnkraften har en framtid hur länge
              som helst. Däremot skulle jag hellre vilja lyfta fram de gröna
              frågorna och satsningen på den gröna energin som jag är otroligt
              stolt över att Centerpartiet har varit med och bidragit till i
              och med energiöverenskommelsen med våra allianspartier.
            </seg>
          </u>
          <note type="speaker" n="96e17c5d">
            Anf. 21 HANS ROTHENBERG (M):
          </note>
          <u who="hans_rothenberg_57e28c" xml:id="i-d2309762fa38c63f-0" n="89d7ec4e">
            <seg n="c5dcc18a">
              Fru talman! Statsrådet! I diskussionen om uranbrytning och ingrepp
              i naturen förekommer ofta påståenden om att det blir fruktansvärda
              sår i naturen och oreparabla ingrepp. Det sägs att arbetsmiljön
              är betydligt sämre när man bryter uran än annan mineral.
            </seg>
            <seg n="d5e16a5a">
              Då ska vi komma ihåg att uran är vanligt förekommande. Det finns
              nästan överallt på jorden. Det finns ofta i kombination med andra
              tungmetaller och gifter. De flesta berg- och jordarter innehåller
              uran. De innehåller också torium och kalium, men oftast i låga
              koncentrationer. I Sverige finns de rikaste fyndigheterna av uranhaltigt
              skiffer i Billingen med ca 300 gram per ton malm, det vill säga
              0,03 procent. De högsta halterna finns i några få fyndigheter
              i Kanada. Där är koncentrationen 20 procent. För närvarande brukar
              man från industrin betrakta halter på minst 0,1 procent som det
              som är ekonomiskt intressant att utvinna. I Sverige är den högsta
              koncentrationen alltså 0,03 procent.
            </seg>
            <seg n="f3b15d08">
              Uranets och radonets sönderfallsprodukter i marken ger en stråldos
              på ca 1 millisievert per år i Billingen och upp till 8 millisievert
              per år i Sverige. Om vi jämför med befolkade områden i Iran och
              Brasilien är bakgrundsstrålningen där mellan 60 och 200 millisievert
              per år utan att några larmrapporter om cancer eller andra sjukdomar
              har kommit.
            </seg>
            <seg n="fc02be03">
              Fru talman! Man kan förstöra naturen på många sätt. Man kan förstöra
              naturen genom att bryta mineraler eller torv eller genom att skapa
              vattenkraftsanläggningar. Man kan skada naturen genom att bryta
              uran men också genom att bryta arsenik och koppar, vilket också
              ger avsevärda problem för dem som arbetar med detta och även i
              naturen. Men det är ingen annorlunda hantering att bryta mineralet
              uran än att bryta något annat mineral. Man gräver inte på något
              annat sätt. Man hackar inte sönder mineralet på plats på något
              annat sätt när det gäller uran än något annat mineral.
            </seg>
            <seg n="938fcc6b">
              Det finns mycket uran i vanlig granit. I Bohuslän är det trots
              allt inte så mycket uran att det finns någon som helst anledning
              att avråda badande, fiskenäringen och boende i Bohuslän att hålla
              sig borta från dessa platser. I Sverige har vi gott om uran, men
              det är låga halter urankoncentrat. Det finns placerat i Västergötland
              och i fjällkedjan precis som på så många andra platser på jorden.
            </seg>
            <seg n="ca94b4af">
              De stora miljömässiga konsekvenserna beror på att de platser
              i Sverige där uran finns också är förknippade med natursköna områden,
              områden där vi har nationalparker och andra värden att ta vara
              på. Det är problemet. Problemet är inte att man bryter uran på
              ett farligare sätt eller att det blir större sår i naturen.
            </seg>
          </u>
          <note type="speaker" n="7a67c136">
            Anf. 22 CARINA ADOLFSSON ELGESTAM (S):
          </note>
          <u who="carina_adolfsson_elgestam_b2c973" xml:id="i-db2ec58c4a150fac-0" n="074113ea">
            <seg n="bb724867">
              Fru talman! Anledningen till att jag begärde ordet i den här
              debatten är att Socialdemokraterna omnämndes vid flera tillfällen
              av flera talare, bland annat Centerpartiets Helena Lindahl. Jag
              tycker att det är viktigt att mycket tydligt poängtera två saker.
            </seg>
            <seg n="813d500c">
              En socialdemokratisk regering kommer aldrig att acceptera uranbrytning.
              När vi hade regeringsinnehavet markerade vi detta oerhört tydligt
              och beslutade om det. Det fanns vissa antydningar i debatten om
              att det kunde bli på något annat sätt.
            </seg>
            <seg n="5669bc8e">
              Med anledning av den överenskommelse som vi socialdemokrater
              nu har angående en översyn av minerallagen vill jag säga att det
              inte alls handlar om uranbrytning, inte för en sekund. Jag tycker
              att det är viktigt att markera detta. I det här fallet handlar
              det om prospektering, och det är någonting annat. I den här översynen
              kommer man exempelvis också att titta på information till markägarna
              där det har visat sig finnas brister.
            </seg>
            <seg n="ec575f31">
              I ministerns svar står det att regeringen får tillåta verksamheten
              endast om kommunfullmäktige har tillstyrkt det. Det tål att funderas
              över om inte uranbrytning trots allt är en nationell angelägenhet
              och inte bara kommunernas angelägenhet. Om man läser ministerns
              svar i sin helhet kan det kännas som om uranbrytning inte är så
              tydligt avstyrkt som vi i Socialdemokraterna skulle önska.
            </seg>
          </u>
          <note type="speaker" n="51e1db99">
            Anf. 23 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-5" n="c4169b29">
            <seg n="4a9fa3e4">
              Fru talman! Låt mig börja med energiöverenskommelsen. I den står
              det att vi ska minska beroendet av kärnkraften. Det står ingenting
              om att vi ska byta ut tio reaktorer. Jag vet att Vänsterpartiet
              gärna vill tolka det på det sättet. Det står att det finns möjlighet
              att byta ut reaktorer utan statliga subventioner. Jag tror inte
              att någon som är seriös i debatten tror att vi kommer att ha tio
              nya reaktorer utan statliga subventioner. Dessutom har det inte
              kommit in någon ansökan, så vi vet inte heller hur intresset är.
              Det är därför som omställningen till det förnybara är så viktig.
            </seg>
            <seg n="4bd02763">
              Uranfrågan väcker mycket känslor. En del är befogade och en del
              beror mer på okunskap. Det finns en del som späder på de här känslorna.
            </seg>
            <seg n="dc0960d3">
              Jag tror att det är mycket viktigt att vi har en generell lagstiftning.
              Om man försöker peka ut olika mineraler och säga att för den här
              har vi en regel och för den här har vi andra regler, tror jag
              att vi är väldigt illa ute. Vi har en generell lagstiftning som
              är mycket tuff. Den har en väldigt stark kontroll särskilt när
              det gäller miljökonsekvenser, och det är rimligt oavsett vilka
              mineraler vi ska bryta.
            </seg>
            <seg n="cee65eff">
              Till det har vi ett kommunalt veto när det gäller uranbrytning.
              Vad Centerpartiet anbelangar är det väldigt tydligt. Vi har motionerat
              ute i de här kommunerna om att man ska uttrycka det kommunala
              vetot. Men precis som Helena Lindahl så förtjänstfullt säger har
              vi en generell lagstiftning, och jag menar att den räcker för
              att ha kontroll på detta. Med det är jag nöjd. Det är regeringens
              uppfattning att den lagstiftning som vi har nu fungerar väl.
            </seg>
            <seg n="36afbde6">
              Sedan vill jag ta upp frågan om förprospektering. Jag tycker
              att det är en viktig del. Om man säger att man ska ta bort möjligheterna
              att prospektera kring uran, vad säger man då? Jo, man säger: Stäng
              igen gruvindustrin! Det är precis det man säger, Jonas Sjöstedt.
              Kom hem till Västerbotten och tala om att så fort man tar upp
              borrkärnan och hittar uran ska man avbryta allting! Om man hittar
              uran får man inte säga det.
            </seg>
            <seg n="7d477016">
              Det är att lägga en död hand över svensk gruvindustri som nu
              växer så det knakar och skapar jobb i norra Sverige som aldrig
              någonsin tidigare. Det är populistiskt och urenkelt att säga:
              Stoppa prospektering av uran! Men hur i all världens namn ska
              man kunna kontrollera det när man sätter borren i marken eller
              när man får upp borrkärnan? Det enda som kommer att hända är att
              de inte anger att de söker efter uran eller säger att de inte
              har hittat något. Att förhindra och minska möjligheterna till
              prospektering på det här sättet tycker jag inte är ansvarsfullt.
              Jag tycker att Jonas Sjöstedt ska prata med sina gruvarbetarkompisar
              uppe i norra Sverige och tala om för dem att deras jobb är hotade
              om han får fortsätta att driva den här politiken.
            </seg>
            <seg n="c96a864a">
              Därför tycker jag att det hedrar Socialdemokraterna att de inser
              allt detta. De inser vilken risk det är att börja jobba med prospekteringsfrågan.
              Det tycker jag att de ska ha ett erkännande för.
            </seg>
            <seg n="b0abf8dc">
              Jag tror att det är mycket viktigt att vi gör den här energiomställningen
              framöver. Den minskar beroendet av kärnkraften. Det finns ingenting
              som tvingar Sverige att göra någonting. Det viktiga är att miljökraven
              finns där mycket tydligt. Vi ska inte ha någon verksamhet som
              skadar miljö och människor. Det är en generell lagstiftning som
              vi har.
            </seg>
            <seg n="b403d71b">
              Sist men inte minst tycker jag att det är viktigt att ge rätt
              information till människor. Vi har en lagstiftning som garanterar
              människors säkerhet och dem som jobbar i gruvnäringen allt detta.
              Det är en självklarhet. Oavsett om man propagerar för kärnkraft
              eller om man är motståndare till den tror jag att man tycker att
              den lagstiftningen och den ingången är viktig.
            </seg>
          </u>
          <note type="speaker" n="b3b568de">
            Anf. 24 LISE NORDIN (MP):
          </note>
          <u who="lise_nordin_7a122f" xml:id="i-1b75602396151eea-1" n="2875bb42">
            <seg n="c305102b">
              Fru talman! Syftet med den här interpellationen var att få klarhet
              i vad som är regeringens ståndpunkt i frågan om uranbrytning.
              I den här debatten har vi redan hört väldigt olika uppfattningar,
              allt från Centerpartiets besked att man inte vill se någon uranbrytning
              i Sverige till Moderaternas Hans Rothenberg som säger att uranbrytning
              inte är så farligt. Jag tror att det behövs ett klargörande i
              de här frågorna.
            </seg>
            <seg n="0e0c5052">
              Det Hans Rothenberg missar är att uran inte är som något annat
              mineral just därför att det är radioaktivt. Det är den stora utmaningen.
              Vi kan se var det bryts uran runt om i världen. Det är enbart
              i områden där det bor en ekonomiskt och demokratiskt svag befolkning:
              Uzbekistan, Namibia och delar av Kanada och Australien, men bara
              i de områden där det bor ursprungsbefolkning. Det är ett ganska
              tydligt tecken på att uranbrytning inte är en önskvärd verksamhet.
            </seg>
            <seg n="dea06042">
              Sverige hade uranbrytning fram till 70-talet, bland annat i Skövde,
              men den verksamheten avbröts just för att den lokala opinionen
              emot blev så stark och för att man såg att man fick stora miljöproblem
              och problem med grundvattnet.
            </seg>
            <seg n="a0741043">
              Det faktum att antalet undersökningstillstånd ökar för varje
              år talar sitt tydliga språk och visar att dagens regelverk inte
              räcker. Allt fler utländska företag gör bedömningen att uranbrytning
              kan bli aktuellt i Sverige. Att de här företagen investerar miljontals
              kronor i att söka efter uran visar också att de gör bedömningen
              att uranbrytning kan bli tillåten. De gör uppenbarligen en helt
              annan bedömning av dagens regelverk än vad Centerpartiet gör.
            </seg>
            <seg n="87d91acd">
              Hotet om framtida brytning har lagt en död hand över många orter
              runt om i Sverige. Allmänheten och politikerna i de berörda kommunerna
              delar inte Centerpartiets uppfattning att dagens regelverk ställer
              miljömässigt tillräckliga krav. Kostnaderna för att återställa
              området i Skövde har uppgått till hundratals miljoner kronor,
              och kommunen är i dag ganska frustrerad över att det är en yta
              som inte kan användas till någonting annat. Den är förstörd för
              flera hundra år framöver.
            </seg>
            <seg n="fc07a0d8">
              I Skövde och i många andra kommuner har samtliga partier gemensamt
              deklarerat att man inte tänker tillåta någon uranbrytning i Sverige.
              Det är ett centerpartistiskt kommunalråd i Skövde som leder kampen
              mot det utländska företaget Continental Precious Minerals. Det
              är tydligt att Skövde och de andra berörda kommunerna inte delar
              ministerns uppfattning att dagens regelverk duger. De vill gärna
              se ett tydligare regelverk där de kan säga nej till uranbrytning
              även i prospekteringsskedet. Om de inte gjorde bedömningen att
              det finns ett hot skulle de troligtvis inte lägga ned så mycket
              tid och engagemang på den ständiga kampen mot dessa utländska
              företag.
            </seg>
            <seg n="dbc7f3fc">
              Närings- och energiminister Maud Olofsson sade i sitt inlägg
              att flera centerpartister motionerat om att utveckla det kommunala
              vetot även mot uranprospektering. Just den situationen är ett
              exempel på att Centerpartiet är splittrat i den här frågan, alltså
              hur man röstar i riksdagen när man har möjlighet att ge kommunerna
              veto mot prospektering och vad som sägs i de enskilda kommunerna.
              Det är uppenbart att det är dags för regeringen att presentera
              en samlad ståndpunkt om hur man ser på möjligheterna till uranbrytning
              i Sverige.
            </seg>
          </u>
          <note type="speaker" n="a29045fb">
            Anf. 25 JONAS SJÖSTEDT (V):
          </note>
          <u who="jonas_sjostedt_818231" xml:id="i-3dd492c2550007cf-1" n="932c699f">
            <seg n="25737c56">
              Fru talman! Vi för nu en debatt där näringsministern och Centerpartiet
              återigen undviker att svara på frågan om man vill ha uranbrytning
              i Sverige eller inte. Vad händer om alla regler är uppfyllda,
              alla tillstånd finns och kommunen inte har sagt nej? Blir det
              uranbrytning då? Det är den frågan vi ställer, men vi får inte
              något svar på den. Vi kan dock för egen del svara att om vi hade
              haft en rödgrön regering i Sverige hade det inte blivit någon
              uranbrytning. Detta hänger naturligtvis även samman med kärnkraftens
              framtid. Vill man, som den nuvarande regeringen, öppna för tio
              nya reaktorer finns det en logik i att också ta de miljörisker
              som uranbrytningen innebär i det egna landet. Om man är beredd
              att avveckla kärnkraften kan man även tacka nej till uranbrytning.
            </seg>
            <seg n="0460c3c9">
              Det handlar inte om all mineralprospektering, som Maud Olofsson
              låter påskina. Det handlar om prospektering efter uran, för man
              anger vilken mineral man prospekterar efter, och det vet Maud
              Olofsson också.
            </seg>
            <seg n="55d17031">
              När det gäller miljöriskerna menar jag att Hans Rothenbergs inlägg,
              kanske oavsiktligt, pekar ut de miljörisker som faktiskt finns.
              Vi har exemplet Billingen i Sverige, och som Lise Nordin så riktigt
              påpekade är det en miljökatastrof som kostat hundratals miljoner
              kronor. Som Hans Rothenberg mycket riktigt påpekar förekommer
              uran ofta i låg halt i Sverige, vilket innebär mycket omfattande
              ingrepp i naturen när man ska ta ut malmen. Dessutom sker det
              i kombination med andra tungmetaller och gifter. Helt riktigt
              är det fråga om mycket farligt avfall som dessutom är radioaktivt,
              vilket Rothenberg glömde att nämna. Det handlar alltså om en verksamhet
              med mycket stora miljörisker.
            </seg>
            <seg n="b253379b">
              Jag beklagar att vi inte får något svar från regeringen i denna
              mycket känsliga fråga. Jag skulle ändå vilja återkomma till ytterligare
              en fråga som jag ställde. Det gäller Euratom. Hur tolkar ministern
              Euratomfördragets artikel 52? Är det inte så att vi inte ens bestämmer
              över det uran som bryts i Sverige, om vi väljer att bryta det?
            </seg>
          </u>
          <note type="speaker" n="f01d80e4">
            Anf. 26 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-4" n="e3dcec3d">
            <seg n="f21a14d5">
              Fru talman! Om man lyssnar på andra företrädare för regeringen
              talar de om tio nya reaktorer i och med energiöverenskommelsen.
              De talar ganska entusiastiskt om de tio nya reaktorerna. Till
              exempel gör Jan Björklund ofta det. När Maud Olofsson talar låter
              det helt annorlunda.
            </seg>
            <seg n="4fd905dc">
              Det är intressant när Maud Olofsson talar om energiöverenskommelsen
              och att det inte ska vara några som helst statliga subventioner
              till kärnkraften. Det är bra. Jag fick dock inte svar på min tidigare
              fråga om de 70 miljoner kronor som Sverige gått i borgen med som
              ett direkt stöd till den franska kärnkraftsforskningen. Det gjordes
              uppenbarligen som en gentjänst för att anläggningen ESS etablerades
              i Lund.
            </seg>
            <seg n="7e49423f">
              Då kanske Maud Olofsson kan dementera Sveriges Radios Ekot ,
              som i början av april berättade om dessa 70 miljoner kronor, eller,
              om Ekot inte hade fel, förklara varför man gått in med stödet
              till fransk kärnkraftsforskning. Är inte det en form av statlig
              subvention till just kärnkraften, det som man inte skulle ge?
            </seg>
          </u>
          <note type="speaker" n="64e8060d">
            Anf. 27 HELENA LINDAHL (C):
          </note>
          <u who="helena_lindahl_c5f81e" xml:id="i-30423932e1d7acc5-1" n="fa5771da">
            <seg n="ea71dac0">
              Fru talman! Carina Adolfsson Elgestam nämnde någonting i stil
              med att uranbrytning är en större fråga än att bara gälla dem
              som bor på orten. Ska jag tolka det som att Carina Adolfsson Elgestam
              är emot kommunalt veto? Är det inte skäligt att de som bor i Arvidsjaur
              ska få bestämma vad som händer i Arvidsjaur?
            </seg>
            <seg n="99f8837f">
              Låt mig upprepa: Vi har en energiöverenskommelse. Det kanske
              inte är så många i kammaren som förstått vad det innebär. Det
              innebär stora satsningar på grön energi, betydligt mycket större
              än någonsin tidigare. Vi har det kommunala vetot, vi har en stark
              miljölagstiftning och vi har inga statliga subventioner. Jens
              Holm nämner det bara flyktigt. Jag tycker att det är rätt stort
              att säga att vi inte ska ha några statliga subventioner. Jag anser
              att det absolut försvårar nybyggnation av kärnkraft.
            </seg>
            <seg n="f6e427e8">
              Mycket tid läggs ned på prospektering av många mineraler, men
              bara ett fåtal resulterar i gruvdrift. Det kanske man också ska
              komma ihåg. Jag tror inte att vi med den lagstiftning vi har i
              dag behöver oroa oss så mycket för kärnkraftens framtid.
            </seg>
            <seg n="a69978e3">
              Jag betonar igen: Centerpartiet vill inte ha uranbrytning. Det
              är ett tydligt svar både till Jonas Sjöstedt och till Lise Nordin.
              Det låter lite grann på er som att vi har öppnat upp för uranbrytning.
              Det har vi inte. Låt mig upprepa det som jag sade tidigare, nämligen
              att inga beslut har fattats som på något enda sätt öppnar upp
              för uranbrytning i Sverige.
            </seg>
          </u>
          <note type="speaker" n="aeac6f9b">
            Anf. 28 HANS ROTHENBERG (M):
          </note>
          <u who="hans_rothenberg_57e28c" xml:id="i-d2309762fa38c63f-1" n="89d7ec4e">
            <seg n="37c52532">
              Fru talman! Statsrådet! Det är uppenbart att en debatt i riksdagen
              om uranbrytning också innebär att man vädrar känslor, känslor
              som jämställs med argument och fakta. Frågan om uran är laddad
              på många sätt och vis. Det handlar framför allt om uranets användning,
              om att uranet används till kärnkraft. Det är själva fokus i den
              här diskussionen och anledningen till att den över huvud taget
              kommer upp.
            </seg>
            <seg n="7d8cce9a">
              Jag kan ha stor respekt för de partier som är helt emot kärnkraft,
              som säger att vi ska stänga igen kärnkraftverken så fort som möjligt.
              Men då ska man vara klar över att Sverige inte heller ska importera
              uran. Vi ska inte importera uran och transportera det över världens
              hav på ett sätt som kanske är mer riskabelt än vad det skulle
              innebära att ha det någorlunda närproducerat. Det gör att frågan
              för Socialdemokraterna blir lite mer komplicerad. Vill man ha
              kakan och äta den får man också fundera över var man ska baka
              den.
            </seg>
            <seg n="d6fbd467">
              Att försvåra prospektering av uran innebär att man även försvårar
              prospektering av andra mineraler. När man söker efter andra mineraler
              hittar man uran, och söker man efter uran hittar man andra mineraler.
              När man har prospekterat och eventuellt brutit mineraler ska man
              städa upp efter sig. Det har man inte gjort med särskilt stor
              framgång i Kiruna kan vi konstatera efter att ha gjort diverse
              besök där. Man ska städa upp efter sig. Det gjorde man inte på
              70-talet i Billingen.
            </seg>
            <seg n="d362f7ec">
              Det handlar inte om ifall uran är farligare än andra mineraler.
              Det handlar om att inte vilja. Den här debatten är knappast huggen
              i sten så vi lär få återkomma.
            </seg>
          </u>
          <note type="speaker" n="2a8b7d3e">
            Anf. 29 CARINA ADOLFSSON ELGESTAM (S):
          </note>
          <u who="carina_adolfsson_elgestam_b2c973" xml:id="i-db2ec58c4a150fac-1" n="074113ea">
            <seg n="deee3243">
              Fru talman! Jag vill bara svara på den fråga som Helena Lindahl
              ställde till Socialdemokraterna.
            </seg>
            <seg n="b950480d">
              Kommunalt självbestämmande är oerhört viktigt. Det ska vi naturligtvis
              ha. Men exempelvis energifrågor och behovet av tillgång till energi
              är en nationell angelägenhet. Det kan handla om kärnkraft och
              uranbrytning, som vi pratar om i dag. Det kan också handla om
              vindkraft. Vad gäller uranbrytning finns det anledning att fundera
              över om det enbart är kommunfullmäktige som ska äga rätten att
              säga nej. Det var det jag avsåg med att det kanske finns anledning
              till att det ska vara ett nationellt intresse.
            </seg>
          </u>
          <note type="speaker" n="8bba27da">
            Anf. 30 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-6" n="c4169b29">
            <seg n="3c593048">
              Fru talman! Som Carina Adolfsson Elgestam säger finns det ett
              nationellt intresse i detta. Det är därför vi måste ha generell
              lagstiftning, så att man vet vad man ska hålla sig till.
            </seg>
            <seg n="40ef0d4f">
              Som redan har sagts är uranhalten i vår skiffer väldigt låg.
              Den är lägre än vad man generellt säger behövs för att det ska
              vara brytningsintressant.
            </seg>
            <seg n="e9b0b696">
              Det sades att antalet undersökningstillstånd ökar. Nej, tvärtom!
              År 2011 har vi inget undersökningstillstånd över huvud taget.
              Intresset minskar. Jag är ansvarig för myndigheten, så jag vet
              rätt väl vad det är för siffror. Det finns i dag ingen ansökan
              om uranbrytning, utan det finns på prospekteringshållet.
            </seg>
            <seg n="e4255a14">
              All gruvbrytning, oavsett vad det är, måste styras av stark miljölagstiftning,
              som jag sade förut. Det är viktigt för människor och miljön. Det
              spelar ingen roll vad det är för gruvbrytning vi ägnar oss åt.
            </seg>
            <seg n="ee9e2945">
              Sverige bestämmer naturligtvis över sitt eget uran. Den diskussionen
              har vi haft också när det gäller råvarufrågorna på europeisk nivå.
              Det är klart att varje land måste bestämma över detta. Det gör
              också Sverige.
            </seg>
            <seg n="a7d8c14f">
              Jens Holm tar upp kärnkraftsforskning. Det som är aktuellt i
              detta sammanhang är att vi ger möjlighet för svenska studenter
              att studera säkerhet. Vi kommer att ha kärnkraft i vårt energisystem
              ett bra tag framöver, tror jag, och kommer då också att vara väldigt
              noga med säkerhetsfrågorna. Det handlar om grundforskning och
              om att stärka säkerhetskunnandet. Jag tror att det är ännu viktigare
              att vi kan den delen efter vad som hänt i Japan. Jag har varit
              ansvarig för Vattenfall och har sett brister i säkerhetskunnande
              inom den svenska kärnkraften. Så länge vi har kärnkraft ska den
              vara så säker som det bara går. Därför måste vi öka kunskapen.
            </seg>
            <seg n="b56b4c34">
              Jag vill komma tillbaka till prospekteringsfrågan. Om det sägs
              att man inte ska få prospektera efter uran händer en av två saker.
              Det ena är att gruvföretagen säger: Vi prospekterar inte efter
              uran, men vi råkar hitta uran. Det andra är att de hittar uran
              men inte säger någonting. Det är så det funkar. Det går inte att
              borra i berggrunden och borra sig förbi det uran som finns där.
              Det säger sig självt. Jonas Sjöstedt är svaret skyldig till hela
              gruvnäringen. Vad är det du tänker säga till dem? Ni säger att
              ni kommer att förhindra deras möjligheter att expandera i Sverige.
            </seg>
            <seg n="b80a17f2">
              Vi sitter och diskuterar råvaruförsörjning globalt och europeiskt.
              Norra Sverige, ja, nästan hela Sverige, skulle jag säga, är kanonintressant!
              Hela Barentsregionen är intressant ur ett råvaruperspektiv.
            </seg>
            <seg n="f696b0aa">
              Vänsterpartiet säger att prospektering ska förbjudas. Det är
              det som sker i praktiken. Det var prospekteringstillståndet och
              den lagstiftning som infördes på 90-talet under den förra borgerliga
              regeringen som öppnade för all den gruvindustri vi har i Sverige
              i dag. Jag tittar framåt och lyssnar till de rapporter som SGU
              och andra ger. Vi har enorma möjligheter framöver! Men detta vill
              inte Jonas Sjöstedt höra talas om, för han är populist och säger
              att bara uranprospekteringen ska tas bort. Men det går inte med
              mindre än att företagen måste bluffa eller att man hittar någon
              ny sorts borrkärna som borrar förbi uranet. Någon sådan finns
              inte.
            </seg>
            <seg n="3cc02426">
              Man måste vara konsekvent och ha en stark och generell miljölagstiftning
              som tar hänsyn till miljö och människor och öppnar möjligheter
              för Sverige att bli en stark gruvnation. Jag tror att vi har enorma
              möjligheter att skapa jobb och tillväxt. Det ska vi också underlätta
              för i Sverige, men vi ska göra det med hänsyn till miljö och människor
              och se till att detta blir bra för hela Sverige.
            </seg>
          </u>
          <note type="speaker" n="249457c0">
            Anf. 31 LISE NORDIN (MP):
          </note>
          <u who="lise_nordin_7a122f" xml:id="i-1b75602396151eea-2" n="2875bb42">
            <seg n="7114726b">
              Fru talman! Jag konstaterar att klyftan mellan regeringspartierna
              tycks öka i debatten. Hans Rothenberg har sagt att det är bättre
              att Sverige har uranbrytning än att vi importerar uran. Det är
              ganska långt från Centerpartiets besked att de inte vill ha uranbrytning
              i Sverige.
            </seg>
            <seg n="b421d1bd">
              Vi har haft besök i näringsutskottet av riksdagens utredningstjänst,
              som visat att det i år finns fler aktiva tillstånd att söka uran
              än det tidigare funnits någonsin. Bakgrunden är förstås att priset
              på uran har stigit på världsmarknaden, vilket gör att det börjar
              bli ekonomiskt lönsamt att bryta uran i Sverige, trots att vi,
              precis som har sagts, har ganska låga halter av uran i vår malm.
            </seg>
            <seg n="cdd8e930">
              Det är uppenbart att regeringen har svårt att enas. Jag kan förstå
              att man har olika ideologiska ståndpunkter i denna fråga. Det
              finns behov av att förtydliga Maud Olofssons tidigare ställningstaganden.
              På en fråga om hur Maud Olofsson ser på framtida uranbrytning
              i Sverige svarade hon: Det beror på om du frågar mig som partiledare
              eller näringsminister. Centerpartiet tycker inte om att uran bryts
              i Sverige. Men som näringsminister har jag ansvar för att följa
              de lagar och regler som riksdagen har satt upp.
            </seg>
            <seg n="c5b9b5f3">
              Jag kan bara tolka detta uttalande som att Centerpartiet gör
              bedömningen att det med dagens regelverk finns en risk att det
              kommer till stånd uranbrytning i Sverige. Maud Olofsson har naturligtvis
              rätt i att hennes uppgift som minister är att följa gällande lagstiftning.
              Men ministern kan också ta initiativ eller stödja andras initiativ
              till att ändra lagstiftningen om man tycker att den är otydlig
              eller ger fel konsekvenser.
            </seg>
            <seg n="7e5dcb08">
              I takt med att antalet tillstånd att söka uran i Sverige ökar
              blir det också ett ökat tryck på regeringen att presentera en
              enad ståndpunkt om vilken politisk inriktning man ska ha vad gäller
              framtida uranbrytning i Sverige. Det är många runt om i Sverige
              som önskar få ett besked om detta.
            </seg>
          </u>
          <note type="speaker" n="9c4bf69d">
            Anf. 32 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-c82eab041ec24c4a-7" n="c4169b29">
            <seg n="075fc20b">
              Fru talman! Låt mig korrigera ett par faktafel. För det första
              minskar undersökningstillstånden i antal. Vi har ingenting. Det
              ligger kvar gamla, men det minskar, och 2011 finns det ingenting.
              För det andra ökar inte priset på uran, utan sjunker i stället.
              Det är viktiga fakta som man måste ha med, så att man inte går
              ut med fel underlag när man ska diskutera detta.
            </seg>
            <seg n="56192fc6">
              Det viktigaste vi kan göra framöver är att se till att skapa
              ett hållbart energisystem. Det är inte kärnkraften som växer globalt,
              utan det är sol och vind som ökar. Det är den stora energiomställningen,
              och det är också det som händer i Sverige.
            </seg>
            <seg n="34850cbc">
              Det regeringen tycker är att vi har en lagstiftning som tar hänsyn
              till människa och miljö, oavsett vad det är för gruvbrytning vi
              ska ägna oss åt. Vi vill inte ha särlagstiftningar för olika mineraler,
              utan en generell lagstiftning. Regeringen är överens om att lagstiftningen
              är tillräcklig för att hindra gruvbrytning som är miljöskadlig,
              oavsett vad det är för gruvbrytning. Det är regeringens position.
            </seg>
            <seg n="210ad0be">
              Vi har ingen ansökan inne om uranbrytning. Vi har ingenting som
              vi har tagit ställning till. Regeringen är överens om att det
              kommunala vetot är viktigt i lagstiftningen. Vad jag ser förs
              många lokala diskussioner som är viktiga och där man har bestämt
              sig för att man inte vill ha det. Det är väl bra om lokalbefolkningen
              får bestämma det.
            </seg>
            <seg n="3d7d693c">
              Det viktigaste nu är att ha fokus på rätt saker, jobba med det
              förnybara och bygga vindkraft, kraftvärme, solenergi, alltihop!
              Det är det som är den gröna omställningen. Vi ska också skapa
              goda villkor för svensk gruvindustri och dem som vill investera
              i Sverige. Det skapar jobb och tillväxt, och det vill åtminstone
              regeringen ha. Jag är osäker på Miljöpartiet och Vänsterpartiet.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="486b07dc">
            12 § Svar på interpellation 2010/11:223 om försök med basinkomst
            enligt EU-resolution
          </note>
          <note type="speaker" n="96a8a590">
            Anf. 33 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-886d5408aca1ccb9-0" n="260dad1a">
            <seg n="eae1a74a">
              Fru talman! Annika Lillemets har frågat socialförsäkringsministern
              hur han avser att förverkliga Europaparlamentets resolution om
              minimiinkomst för fattigdomsbekämpning och främjande av ett inkluderande
              samhälle i Europa. Annika Lillemets hänvisar särskilt till 44
              § där Europaparlamentet uppmanar medlemsstaterna att undersöka
              hur olika modeller för villkorslös basinkomst kan bidra till att
              öka social delaktighet och motverka fattigdom.
            </seg>
            <seg n="dda89cd5">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="2372faad">
              Den svenska välfärdsmodellen bygger på att alla som kan ska ges
              möjlighet att bidra till sin egen och samhällets utveckling genom
              arbete. Arbete ger möjlighet till social delaktighet och ekonomisk
              trygghet genom löneinkomst. Arbete ger även inträde till de sociala
              trygghetssystemen, och som kompletterande skydd finns behovsprövat
              ekonomiskt bistånd. Den generella välfärdsmodell som vi har i
              Sverige och som vi delar med övriga nordiska länder har visat
              sig fungera väl för att motverka negativa sociala konsekvenser
              vid ekonomisk nedgång.
            </seg>
            <seg n="ce25e2ff">
              Som Europaparlamentet framhåller skiljer sig situationen mellan
              medlemsländer både avseende utformningen av de sociala trygghetssystemen
              och fattigdomsutveckling. Parlamentet pekar på att ländernas olika
              förutsättningar måste beaktas i en diskussion om hur modeller
              bör utformas för att garantera medborgarna en ekonomisk grundtrygghet.
            </seg>
            <seg n="61ae0edf">
              Ekonomisk grundtrygghet är avgörande för ett inkluderande samhälle
              och regeringen anser att trygghetssystemen ska utformas för att
              främja människors möjlighet och vilja att träda in på arbetsmarknaden.
              Regeringen har tillsatt en parlamentarisk kommitté som har i uppdrag
              att se över de allmänna försäkringarna vid sjukdom och arbetslöshet.
              I kommitténs uppdrag ingår att beakta samspelet mellan sjukförsäkringen,
              arbetslöshetsförsäkringen, aktivitetsstödet och ekonomiskt bistånd.
              De förändringar som kan bli aktuella ska bidra till långsiktigt
              ökad sysselsättning och därmed långsiktigt hållbara statsfinanser.
              Kommittén ska lämna sitt slutbetänkande den 15 maj 2013.
            </seg>
            <seg n="95bce02e">
              I den mån kommissionen och andra medlemsländer finner det intressant
              och ändamålsenligt att genomföra försök med villkorslös basinkomst
              tar regeringen gärna del av dessa erfarenheter. Här vill jag framhålla
              att den öppna samordningsmetoden innebär möjligheter till erfarenhetsutbyte
              mellan medlemsländer för att gemensamt utveckla ett mer socialt
              Europa i enlighet med den nya strategin för smart och hållbar
              tillväxt för alla, den så kallade Europa 2020-strategin.
            </seg>
          </u>
          <note type="speaker" n="1e4aea49">
            Anf. 34 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3d207d747355be07-0" n="c827c1a0">
            <seg n="af3f0959">
              Fru talman! Först vill jag tacka ministern för svaret på min
              fråga.
            </seg>
            <seg n="d7f06746">
              Resolutionen om the role of minimum income in combating poverty
              and promoting an inciusive society in Europe, som antogs av en
              stor majoritet i EU-parlamentet den 20 oktober 2010, föreskriver
              en mängd olika åtgärder för att motverka fattigdom och social
              utslagning i unionen.
            </seg>
            <seg n="da30d079">
              EU-parlamentet framhåller bland annat att olika försök visat
              att villkorslös basinkomst är ett effektivt sätt att bekämpa fattigdom
              och utslagning och att ge alla ett anständigt liv. Parlamentet
              uppmanar därför EU-kommissionen och medlemsländerna att inleda
              praktiska och omfattande försök med villkorslös medborgarlön.
              I 44 § påpekas att sådan är icke-stigmatiserande och har förmågan
              att förebygga dold fattigdom spännande och framsynt.
            </seg>
            <seg n="31ac9f5c">
              EU-parlamentet uppmanar till politisk fantasi och nytänkande,
              något som är nödvändigt för att skapa förutsättningar för ett
              bra liv för alla, inte bara för de starkaste, friskaste och mest
              anställningsbara vad nu det råkar vara för något. Fattigdom och
              maktlöshet är nämligen inget man väljer. Det är inte den enskilda
              människans fel att hon eller han är fattig. Det är inte resurser
              som saknas utan politisk vilja till rättvis fördelning av arbete,
              pengar och makt.
            </seg>
            <seg n="945604e2">
              Statsrådet hävdar i sitt interpellationssvar att den svenska
              generella välfärdsmodellen har visat sig fungera väl för att motverka
              negativa sociala konsekvenser vid ekonomisk nedgång. Men de sociala
              och ekonomiska klyftorna ökar i Sverige. Allt fler slås ut och
              allt fler förnedras i mer eller mindre konstlade arbetsmarknadsåtgärder.
              Vi har massarbetslöshet samtidigt som många lönearbetar mer än
              de mår bra av. Allt effektivare produktionsmetoder minskar behovet
              av arbetskraft. Att vi inte behöver arbeta så mycket för att tillgodose
              våra grundläggande materiella behov är en historiskt ny situation,
              och vi borde glädjas åt vår nyvunna frihet i stället för att alltmer
              fåfängt försöka skapa full sysselsättning till varje pris, genom
              ständigt ökad konsumtion som inte längre gör oss lyckligare och
              som skadar miljön.
            </seg>
            <seg n="9b744f61">
              Det finns alltså flera skäl att tänka i nya banor och inte reflexmässigt
              avvisa idén om någon form av medborgarlön och en mer rättvis fördelning
              av lönearbete och obetalt arbete. Det finns många intressanta
              exempel och idéer att inspireras av om vi lyfter blicken. Praktiska
              experiment med medborgarlön genomfördes i USA och Kanada på 1970-talet.
              Farhågorna att många skulle avstå från förvärvsarbete för att
              leva på existensminimum kom på skam. Tyvärr blåste medborgarlönen
              bort med de nyliberala vindar som svepte in över USA några år
              senare.
            </seg>
            <seg n="17370e09">
              I EU:s största land, Tyskland, debatteras medborgarlön seriöst.
              I en rapport från det ansedda världshandelsinstitutet i Hamburg
              som kom häromåret framhålls att de som får göra vad de brinner
              för arbetar mycket effektivare än de som släpar sig till jobbet
              i trött rutin. De möjligheter att förverkliga livsprojekt att
              starta företag, vidareutbilda sig och så vidare som medborgarlön
              öppnar för, har enligt rapporten en betydande nationalekonomisk
              potential. Man bedömer att mellan 600 000 och 1,2 miljoner nya
              jobb skulle kunna skapas i Tyskland utifrån människors egna idéer
              genom införandet av en villkorslös grundinkomst. Den skulle kunna
              ge människor verklig makt över sina liv och chans att frigöra
              sin kreativitet. Detta är något väsensskilt från tvånget att delta
              i alltför ofta meningslösa arbetsmarknadsåtgärder som ofta inte
              leder någonvart eller i värsta fall leder djupare ned i förnedring.
            </seg>
            <seg n="d010a87f">
              I mitt nästa inlägg tänker jag fortsätta berätta om vad som händer
              i utlandet.
            </seg>
          </u>
          <note type="speaker" n="271f042a">
            Anf. 35 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-886d5408aca1ccb9-1" n="260dad1a">
            <seg n="758e2112">
              Fru talman! Man blir lite konfunderad över Miljöpartiets inlägg
              här. Jag vet mycket väl att Miljöpartiet på sina kongresser 1998,
              1999, 2000 och senast på kongressen 2005 har slagit fast sin vilja
              att arbeta för någon form av medborgarlön i Sverige, men jag har
              också läst att man från och med 2008 slopade kravet på medborgarlön
              och att det i stället är rätt till arbete och egenförsörjning
              som ska utgöra grunden för Miljöpartiets synsätt.
            </seg>
            <seg n="c21e3289">
              Nu kommer åter frågan om medborgarlön upp. Jag förstår att Annika
              Lillemets vill hämta näring ur EU-parlamentets resolution för
              att driva den frågan vidare. Men jag måste ställa frågan till
              Miljöpartiet: Vilken är er syn, och kan ny utveckla vad ni menar
              med medborgarlön i dagens tappning? Beskrivningen av den har ju
              varierat mellan åren. Jag tror att det är viktigt för den politiska
              debatten att vi vet var Miljöpartiet står i frågan om medborgarlön.
            </seg>
            <seg n="93231c8e">
              Den beskrivning av Sverige och den generella välfärden i vårt
              land som Annika Lillemets ger överensstämmer nog inte med vare
              sig min eller de flesta andras syn. Om en lågkonjunktur är så
              djup som den vi har gått igenom finns det alltid en ökning av
              arbetslöshet, och fler människor hamnar i behov av ekonomiskt
              bistånd, som är det trygghetssystem vi har riggat för att ingen
              i vårt land ska stå utan försörjning. Men denna djupa kris, där
              antalet personer som behöver ekonomiskt bistånd bara är hälften
              av vad det var 1996, ger en tydlig bild av att Sverige har klarat
              den ekonomiska krisen väldigt väl. Att vi nu har bara 7,4 procents
              öppen arbetslöshet fastän Konjunkturinstitutet för inte alls länge
              sedan förutspådde att vi skulle ha 12 procent indikerar att vi
              har kommit väldigt väl ut.
            </seg>
            <seg n="e35dfd72">
              Vi är det land i Europa där arbetslösheten nu sjunker allra snabbast.
              Arbetslöshet och fattigdom hör ihop. Vi vet att bästa sättet att
              bekämpa fattigdom är att människor får möjlighet till egenförsörjning.
              Anser inte Miljöpartiet att arbete ger möjlighet att bekämpa fattigdom?
            </seg>
          </u>
          <note type="speaker" n="ff4512d5">
            Anf. 36 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3d207d747355be07-1" n="c827c1a0">
            <seg n="7945d9aa">
              Fru talman! Jodå, medborgarlön är kvar som en vision på lång
              sikt för oss miljöpartister. Precis hur den ska utformas behöver
              vi givetvis en debatt om i samhället och göra ett ganska grundligt
              arbete om. Det är därför jag vill lyfta denna fråga nu.
            </seg>
            <seg n="84c8742e">
              Vi skulle behöva ett basinkomstnätverk som i Tyskland. Där ingår
              ledande politiker från alltifrån kristdemokraterna CDU, till vänsterpartiet
              Die Linke, och även många tyska ekonomer ingår. Jag vill nämna
              kristdemokraten Dieter Althaus, som tidigare var regeringschef
              i Thüringen och en av Tysklands tyngsta politiker. Han har föreslagit
              en medborgarlön på 800 euro i månaden utan motprestation. Han
              anser att en sådan reform skulle kunna genomföras inom fyra fem
              år och vara budgetneutral genom att den ersätter en stor del av
              de nuvarande välfärdssystemen och minskar byråkratin.
            </seg>
            <seg n="c760dc7f">
              Systemet skulle också fungera så att arbete alltid skulle löna
              sig även för dem med mycket låga inkomster. Althaus framhåller
              vidare att villkorslös medborgarlön skulle uppvärdera det obetalda
              arbetet i hem och samhälle. Ännu en god effekt som han framhåller
              skulle vara att människor med medborgarlön för reell möjlighet
              att välja bort underbetalda jobb med dålig arbetsmiljö.
            </seg>
            <seg n="96c50bf2">
              Förslaget utreds vidare av Konrad Adenauer-stiftelsen, CDU:s
              idéutvecklingsstiftelse. Dessa tankar verkar inte har spritt sig
              till svenska kristdemokrater. Jag undrar lite varför. Det belyser
              också vad jag är ute efter när jag talar om detta. Det finns andra
              förslag. Finlands tidigare statsminister Matti Vanhanen har uttalat
              sig försiktigt positivt om medborgarlön, och Brasilien är ännu
              ett land där frågan drivs seriöst.
            </seg>
            <seg n="58db5824">
              Jag vill också nämna USA. Där finns ett väldigt intressant exempel,
              Alaskan Permanent Fund som funnits sedan 1982, där företag som
              utvinner naturresurser får betala royalty till en fond vars avkastning
              går dels till gemensam välfärd, utbildning och sjukvård, dels
              till en utdelning till alla som bor i Alaska. Den utdelningen
              är inte så stor att den går att leva på. Men den har ändå haft
              betydelse. Alaska är den amerikanska delstat som har minst socioekonomiska
              skillnader där inte heller klyftorna ökat nämnvärt sedan 1980.
            </seg>
            <seg n="cf5ce21c">
              I en tung motion till världens mäktigaste lagstiftande församling,
              amerikanska senaten, föreslår två kvinnliga senatorer, en republikansk
              och en demokratisk, ett liknande system, Cap and Dividend. Tanken
              är att sätta tak för hur mycket utsläpp av koldioxid USA får göra
              inom ett rättvist och hållbart utrymme, auktionera ut utsläppsrätterna
              och sedan dela ut en del av intäkterna till alla som bor i USA
              och låta en del gå till statskassan.
            </seg>
            <seg n="91c8d21d">
              Det skulle kunna ha en mycket bra fördelningspolitisk effekt.
              Det bygger på en mycket positiv och liberal människosyn om att
              alla har rätt till frukterna av våra gemensamma tillgångar. Det
              handlar inte om bidrag. Det handlar om att varje individ själv
              anses kapabel att ta ansvar för sitt liv.
            </seg>
            <seg n="88b38327">
              Även erfarenheterna från ett tvåårigt försök i Namibia förtjänar
              att begrundas. I en utfattig by, Otjivero, fick alla invånare
              under pensionsåldern en liten summa pengar varje månad. Resultatet
              blev att fattigdom och hopplöshet byttes mot framtidstro och kreativitet
              när människor slapp den frätande oron för försörjningen.
            </seg>
            <seg n="f33ab123">
              Farhågan att människor skulle bli lata och passiva av att få
              pengar utan motprestation kom på skam i Otjivero. Det var tvärtom.
              När människorna fick råd med mat och sjukvård ökade såväl den
              demokratiska aktiviteten som den ekonomiska aktiviteten. Arbetslösheten
              sjönk, företag startades och byråd organiserades.
            </seg>
            <seg n="cdfd5fe8">
              Mycket är förstås annorlunda i Sverige. Men i grunden är nog
              människor lika överallt. Får vi förtroende växer vi med det. Varför
              skulle inte svenskar klara att ta samma ansvar som namibier? Jag
              är övertygad om att de flesta svenskar skulle det.
            </seg>
            <seg n="bd432601">
              Det vore en väldigt viktig förändring att gå från att se människor
              som lata som ska piskas på för att göra någonting bra till att
              se dem som kapabla och ansvarstagande.
            </seg>
          </u>
          <note type="speaker" n="d6b4d3e9">
            Anf. 37 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-886d5408aca1ccb9-2" n="260dad1a">
            <seg n="b9ae0127">
              Fru talman! Nu håller det minsann på att ske något spännande
              från talarstolen. Här återupprättas ett förslag som många trodde
              var begravt hos Miljöpartiet. Det är uppenbart inte så.
            </seg>
            <seg n="44555b9b">
              Jag tog fram ett par gamla artiklar som visar att 2008 beskrev
              tidningarna Miljöpartiets kongress som att man nu hade skaffat
              sig en fungerande socialpolitik där några av ombuden verkligen
              var lyckliga över partiet nu slutat driva frågan om medborgarlöner.
              En man säger: Det var en kass idé från början. Någon annan säger
              att han inte trodde ett smack på idén och aldrig hade gjort det.
              Att det nu aktualiseras i riksdagens talarstol är intressant.
            </seg>
            <seg n="b70a1528">
              Det är naturligtvis så att man kan läsa rapporterna från andra
              länder med lite olika glasögon. Jag ska med intresse och öppenhet
              ta del av de eventuella försök som genomförs på parlamentets uppmaning
              till medlemsstater och det som kommissionen uppmanas att göra
              om det nu uppstår några sådana.
            </seg>
            <seg n="4ee62a64">
              Vi har ett annat system som vi har sjösatt i Sverige. Det innebär
              att människor ska ha en ekonomisk försörjning om de drabbas av
              arbetslöshet, sjukdom och fattigdom. Det finns ett uppbyggt generellt
              välfärdssystem som jag uppfattar att Miljöpartiet ändå har bejakat
              och varit positivt till.
            </seg>
            <seg n="b80c2fcc">
              Man får lite ställa medborgarlönen mot de uppbyggda systemen.
              Jag menar att det är viktigt för en nation att ha ett system där
              människor uppmuntras att bidra i den utsträckning som de kan.
              Egenförsörjning ska uppmuntras. Om man arbetar lite mer ska det
              också synas i plånboken. Är Miljöpartiet emot den synen? Det vore
              väldigt intressant att få det kungjort i kammaren. Det finns bland
              övriga partier en stor enighet att så ska vara fallet.
            </seg>
            <seg n="57995f5a">
              De system som vi har byggt upp trygghet vid inkomstbortfall och
              behovsprövat ekonomiskt bistånd är det någonting som i Miljöpartiets
              värld skulle avskaffas till förmån för en medborgarlön? Jag är
              jätteglad om jag kan få en belysning av det, var Miljöpartiet
              i Sverige står och hur man ser på medborgarlön kontra de generella
              välfärdssystem vi har i dag.
            </seg>
          </u>
          <note type="speaker" n="832fe7a3">
            Anf. 38 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3d207d747355be07-2" n="c827c1a0">
            <seg n="d90409a0">
              Fru talman! Man får skilja på politik på kort och på lång sikt.
              Självklart ska vi arbeta med det system vi nu har och förbättra
              det inom dess ramar.
            </seg>
            <seg n="c7fea140">
              Det handlar om grundläggande värderingar, människosyn och vilket
              samhälle vi vill ha. Vi gröna tror på människors kreativitet och
              vilja att bidra till samhället. Medborgarlön är vår vision på
              längre sikt. Det är en rättighet, en inkomst, som alla får utan
              villkor eller krav utan förnedrande prövning.
            </seg>
            <seg n="c7de87db">
              Det handlar också om hur vi ser på arbete. Lönearbete så mycket
              som möjligt oavsett innehåll är inget gott i sig. All verksamhet
              som någon avlönas för att utföra är inte meningsfull eller nyttig.
              Lika sant är att mycket oavlönat arbete är mycket viktigt.
            </seg>
            <seg n="b79874a1">
              Lönearbetet är bara en del av arbetet, och arbetet är bara en
              del av livet. Villkorslös medborgarlön skulle kunna befria arbetet
              från den överspelade funktionen av disciplineringsinstrument.
              Om alla fick bättre möjlighet att förverkliga sina drömmar och
              livsprojekt skulle mycket gott kunna åstadkommas.
            </seg>
            <seg n="a0d511db">
              Om enstaka individer skulle välja att utnyttja systemet är det
              inte ett skäl att hindra en reform som skulle gynna de flesta.
              Därför behöver vi en seriös, bred och förutsättningslös debatt
              om för- och nackdelar med medborgarlön även i Sverige och inte
              bara i utlandet och hur ett sådant system skulle kunna utformas
              så att det passar svenska förhållanden. Detta ska göras för att
              försöka vända på alla stenar och finna lösningar på fattigdom
              och utslagning även på lång sikt när behovet av lönearbete minskar
              kontinuerligt.
            </seg>
            <seg n="cc462c96">
              Men idén möter i Sverige känsloladdat och irrationellt motstånd
              till skillnad mot i många andra länder. Det vore synd om fördomar
              och låsningar skulle leda till att inga försök med villkorslös
              basinkomst genomförs i vårt land, vilket statsrådets svar tyvärr
              pekar på. Jag tycker att vi ska ta EU-parlamentets uppmaning på
              allvar.
            </seg>
          </u>
          <note type="speaker" n="b6afcb44">
            Anf. 39 Statsrådet MARIA LARSSON (KD):
          </note>
          <u who="maria_larsson_minister_2006" xml:id="i-886d5408aca1ccb9-3" n="260dad1a">
            <seg n="21589eb0">
              Fru talman! Jag skulle vilja uppmana och uppmuntra Miljöpartiet
              att konkretisera något mer om utformningen av de visioner man
              har på lång sikt. Det tror jag vore välgörande för debatten. Jag
              hälsar ett sådant förslag välkommet. Det ska vi också titta på.
            </seg>
            <seg n="7fe5b12b">
              Det är angeläget att dessa visioner, om man verkligen någonting
              med dem och vill förverkliga dem, tar lite mer konkret innehåll
              så att vi kan diskutera dem på den politiska arenan. Jag ser fram
              emot att ta del av ett mer detaljerat förslag på hur Miljöpartiet
              tänker sig medborgarlönen och har finansiering för det framöver
              i kommande budgetar. Det ska bli mycket intressant att följa.
            </seg>
            <seg n="74af1f17">
              Vi ska också ta del av det som händer inom Europas olika länder
              när det gäller försök som görs. Man ska dock vara väldigt medveten
              om att Europas länder befinner sig på väldigt olika utgångspunkter.
              Trygghetssystemen är uppbyggda på mycket olika sätt i olika medlemsländer.
              Det tror jag också ligger bakom det som är Europaparlamentets
              uppmaning till både medlemsstater och kommissionen.
            </seg>
            <seg n="6b9f0c4d">
              Vi tycker att de välfärdssystem som vi har byggt upp har tjänat
              oss ganska väl. Att vi har kommit så väl ut ur krisen är en indikator
              på att mycket fungerar ganska bra i Sverige. Därmed är inte sagt
              att vi inte kan förbättra saker ytterligare.
            </seg>
            <seg n="201b8e1a">
              När det gäller fattigdomsbekämpning är tillväxten av arbete helt
              central. Jag fick inget riktigt svar på om detta också var Miljöpartiets
              syn. Men jag förutsätter det. Utbildningsfrågorna är en annan
              del som är viktig när man långsiktigt ska bekämpa fattigdom.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="aa05ded3">
            13 § Svar på interpellationerna 2010/11:276 och 301 om kärnkraftsbolagens
            betalningsansvar
          </note>
          <note type="speaker" n="adade70c">
            Anf. 40 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-573496d1d47be8cd-0" n="c0ef10e6" next="i-50587060a925e7b5-0">
            <seg n="e49562e7">
              Fru talman! Ann-Kristine Johansson har frågat närings- och energiministern
              om hon avser att verka för dels att subventioner till kärnkraften
              motverkas genom att ägare av kärnkraftsföretag görs fullt ut betalningsansvariga
              för olyckor i sina dotterbolag, dels att exempelvis Vattenfall
              åläggs samma ansvar för verksamheten i sina svenska reaktorer
              som för de reaktorer man äger i Tyskland.
            </seg>
            <seg n="828e4ffe">
              Arbetet i regeringen är så fördelat att det är jag som ska svara
              på interpellationen.
            </seg>
            <seg n="fc431c2e">
              Jonas Gunnarsson har frågat mig om jag är beredd att verka för
              ett införande av ett utökat skadeståndsansvar för de svenska kärnkraftsreaktorerna
              och därigenom bidra till förhöjt säkerhetstänkande och att regeringens
              energiöverenskommelse fullföljs.
            </seg>
            <seg n="819b251a">
              De nya skadeståndsreglerna innebär att betydligt större krav
              nu ställs på kärnkraftsindustrin att betala ersättning till skadelidande
              vid en olycka. När den nuvarande regeringen gav Strålsäkerhetsutredningen
              i uppdrag att utreda förutsättningarna för att genomföra de nya
              reglerna i Pariskonventionen var syftet att, så långt det är möjligt,
              utöka kärnkraftsindustrins ansvar vid olyckor. Det har resulterat
              i en lagstiftning som ger förutsättningar för att en tillståndshavares
              ägarbolag också får ta ansvar för konsekvenserna av en olycka.
              Den nya lagen innebär att de högsta ersättningskraven ställs på
              kärnkraftsindustrin, jämfört med andra energislag.
            </seg>
            <seg n="f47e78e2">
              Regeringen nöjde sig inte med en skärpt skadeståndsreglering.
              När regeringen föreslog de lagändringar som gör ett generationsskifte
              i kärnkraften möjligt var vi tydliga med att tillståndshavaren
              ska vara skyldig att bland annat ha de ekonomiska resurser som
              behövs för att kunna ta sitt fulla ansvar för till exempel de
              skador som inträffar vid en olycka. De nya reglerna innebär att
              tillståndshavaren på ett trovärdigt sätt måste kunna visa att
              det finns tillräcklig finansiell kapacitet. Det är kärnkraftsföretagen
              själva som ska ordna all finansiering och alla garantier.
            </seg>
            <seg n="7ebe1e20">
              Reglerna innebär att tillståndsmyndigheten kan ställa krav på
              ökade finansiella resurser hos tillståndshavaren. Ett sätt att
              göra detta är att dotterbolagets ägare i likhet med de tyska reglerna
              åtar sig fullt betalningsansvar. För att uppfylla lagens krav
              kan det alltså bli nödvändigt för till exempel Vattenfall att,
              i likhet med vad som gäller i Tyskland, ta på sig ett ansvar för
              dotterbolagets skuld. Just nu pågår ett arbete i Regeringskansliet
              med att ta fram föreskrifter enligt de här riktlinjerna.
            </seg>
          </u>
          <note n="72af763d">
            En utgångspunkt i regeringens proposition är att de nya skadeståndsreglerna
            ska träda i kraft i samband med att Sverige, gemensamt med övriga
            medlemsstater inom EU, ratificerar tilläggsprotokollet till Pariskonventionen.
            Det var också riksdagens utgångspunkt när den antog regeringens
            förslag.
          </note>
          <u who="andreas_carlgren_minister_2006" xml:id="i-50587060a925e7b5-0" n="c0ef10e6" prev="i-573496d1d47be8cd-0">
            <seg n="b00c5843">
              Propositionen, och riksdagens beslut, tydliggör också att delar
              av den svenska författningen kan sättas i kraft vid ett tidigare
              tillfälle om ikraftträdandet av tilläggsprotokollen fördröjs avsevärt.
              Jag har förhoppningar att tilläggsprotokollen kan träda i kraft
              inom en rimlig tid och jag kommer noga att följa övriga konventionsstaters
              arbete med att genomföra ändringarna i konventionen.
            </seg>
            <seg n="bf51136f">
              Regeringen verkar för att det ansvarstagande som lagen syftar
              till blir verklighet. Det är kärnkraftsföretagen som ska bära
              det ekonomiska ansvar som kärnkraften för med sig.
            </seg>
          </u>
          <note type="speaker" n="606d6398">
            Anf. 41 ANN-KRISTINE JOHANSSON (S):
          </note>
          <u who="ann-kristine_johansson_4b4037" xml:id="i-a73dfc037d8e4331-0" n="100aab6d">
            <seg n="bcb32746">
              Fru talman! Jag tackar miljöministern för svaret. Jag är osäker
              på om jag blev så mycket klokare, men mina frågetecken kanske
              kan rätas ut under debatten. Jag tror att vi alla kan vara överens
              om att det är en komplicerad materia vi nu ska diskutera.
            </seg>
            <seg n="b28935c1">
              Jag har funderat på vad det egentligen är ministern säger. Vad
              innebär ett sätt att göra detta är att dotterbolagets ägare i
              likhet med de tyska reglerna åtar sig fullt betalningsansvar och
              att man ska likställa detta med Tysklands lagstiftning? Kan jag
              tolka det som att regeringen går kravet till mötes att moderbolaget
              tar på sig ansvaret även för dotterbolagets, alltså kärnkraftsbolagets
              kostnader vid en eventuell kärnkraftsolycka? I så fall är det
              väldigt bra att regeringen klargör detta nu.
            </seg>
            <seg n="12d446f6">
              Min interpellation handlar om den oro jag och många flera känner
              när det gäller ansvaret för en eventuell kärnkraftsolycka i Sverige,
              om det osannolika skulle inträffa, som Tage Danielsson en gång
              för länge sedan beskrev det så klokt. Det som händer i Japan reser
              ju frågor och oro även för vår del i Sverige. Japan som är så
              duktigt på säkerhet och på att bygga så att de klarar en jordbävning.
              Men det osannolika inträffade med både jordbävning och tsunami.
            </seg>
            <seg n="0b9edc6d">
              När det gäller ansvaret för en olycka verkar det just när det
              gäller Japan som om den japanska staten får betala majoriteten
              av sanerings- och uppbyggnadskostnaderna. Deras försäkringar täcker
              inte det radioaktiva utsläppet. Som flera försäkringsbolag konstaterar
              kommer skattebetalarna i Japan att få betala större delen av katastrofen.
            </seg>
            <seg n="b74f5f1a">
              I Sverige kommer det, som miljöministern säger, att bli ett obegränsat
              skadeståndsansvar när Pariskonventionen ratificeras. Samtidigt
              är det i praktiken inte möjligt att få större ersättning än den
              betalningsskyldige kan betala. Alltså är frågan hur stora tillgångarna
              är i bolaget.
            </seg>
            <seg n="d71da336">
              Ytterligare en sak är att lagen säkerställer upp till 12 miljarder
              svenska kronor. Första frågan till miljöministern är: Vem står
              för kostnaden över de 12 miljarderna om det skulle inträffa en
              kärnkraftsolycka? Den kommer i så fall att kosta ofantligt mycket
              mer.
            </seg>
            <seg n="0306f134">
              Med detta kommer jag också in på statliga subventioner eller
              inte till kärnkraft. Om det nu är så att staten och skattepengar
              går till att betala en del av en kärnkraftsolycka, vad är då det?
              Är det en indirekt subvention eller är det så att staten inte
              tar något ansvar om det händer en olycka?
            </seg>
            <seg n="a76ba187">
              Till exempel Vattenfall visar väldigt tydligt på skillnaden mellan
              svensk och tysk lagstiftning, fru talman. Det är väldigt tydligt
              eftersom Vattenfall äger kärnkraft i bägge länderna. I Tyskland
              gäller, precis som miljöministern beskrev, andra regler. Hela
              Vattenfalls verksamhet är satt i pant för en eventuell olycka
              i något av de tyska kärnkraftverken. Den tyska lagstiftningen
              ger utrymme för moderbolag att ta ansvaret.
            </seg>
            <seg n="8f928c86">
              Då är min fråga: Är det också regeringens mening att vi här i
              Sverige ska gå dithän? Hur hanterar man då aktiebolagslagstiftningen
              som i dag inte, som jag tolkar den, ger detta utrymme för ett
              ansvarsgenombrott, som det kallas i aktiebolagslagstiftningen?
              Kommer det ett klargörande på denna punkt, att även moderbolaget
              har ett ansvar vid en eventuell kärnkraftsolycka?
            </seg>
          </u>
          <note type="speaker" n="9882f6ae">
            Anf. 42 JONAS GUNNARSSON (S):
          </note>
          <u who="jonas_gunnarsson_287854" xml:id="i-81e3cc4334716797-0" n="2d898684">
            <seg n="39fe4458">
              Fru talman! Jag vill börja med att tacka miljöminister Andreas
              Carlgren för svaret. Statsrådet tar i sitt svar upp nyttan med
              det skadeståndsansvar som kommer att införas i och med riksdagens
              beslut i fjol. Jag delar statsrådets inställning att läget skulle
              vara bättre om de regler vi pratar om i dag faktiskt skulle gälla.
              Tyvärr är inte så fallet.
            </seg>
            <seg n="691ffffa">
              Ett av många argument som framfördes för den borgerliga kärnkraftsöverenskommelsen
              var ju att skadeståndsansvaret skulle förstärkas. I debattens
              vågor kunde man till och med ibland höra att just det förstärkta
              skadeståndsansvaret var det som faktiskt fick borgerliga ledamöter
              i riksdagen att ställa sig bakom förslaget till ny kärnkraftspolitik.
            </seg>
            <seg n="41b928cb">
              Det manifesteras ofta, både i kammaren och annars, att det utökade
              skadeståndsansvaret är en framgång. Det talas om det som om det
              vore ett faktum att de här reglerna fanns på plats. Men så är
              det ju inte. Vi står fortfarande kvar med 3 miljarder i skadeståndsansvar
              för att de regler som vi beslutade om i kammaren i fjol inte är
              införda ännu.
            </seg>
            <seg n="293c0a6f">
              Statsrådet säger dock i sitt svar att lagstiftningen ger möjlighet
              för regeringen att sätta delar av den svenska författningen i
              kraft om ikraftträdandet av tilläggsprotokollet fördröjs. Nu verkar
              det som om det är så. Italien ligger efter. Belgien har ingen
              regering som kan hantera frågan. Sannolikt drar ratificeringsprocessen
              ut på tiden.
            </seg>
            <seg n="e8443f86">
              Det tangerar den fråga jag ställer i min interpellation, nämligen
              om regeringen är beredd att faktiskt införa det utökade skadeståndsansvaret
              för kärnkraften redan nu. Som jag sade finns det väldigt mycket
              som tyder på att ratificeringsprocessen drar ut på tiden. Frågan
              hänger fortfarande i luften.
            </seg>
          </u>
          <note type="speaker" n="bf7c873f">
            Anf. 43 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-0" n="c0ef10e6">
            <seg n="2bdd2f9d">
              Fru talman! Först vill jag göra klart att det riksdagen har beslutat
              om innebär att Sverige ställer högre krav på kärnkraftsföretagen
              än vad Pariskonventionen kräver. Beslutet betyder att ansvaret
              kan gå in i moderbolaget, dels genom att en egendomsförsäkring
              för kärnkraftverket inte får ha någon annan förmånstagare, dels
              genom att bolaget självt påtar sig ansvaret i och med de säkerheter
              bolaget måste redovisa.
            </seg>
            <seg n="12fd628d">
              Vi har i och med de steg vi tar beslutat om de skarpaste kraven
              i Europa näst efter Tyskland. I Tyskland går man så långt man
              kan enligt sin aktiebolagslag. Vi går så långt som vi över huvud
              taget kan göra enligt den svenska aktiebolagslagen. Om ordningen
              i aktiebolagslagen skulle rubbas ändras inte bara ordningen för
              kärnkraftsbolagen utan också för varje svenskt aktiebolag som
              är berört. Frågan är om ni verkligen på allvar menar att ni vill
              ändra den. Det är en tanke som ni aldrig har drömt om i regeringsställning.
            </seg>
            <seg n="80299524">
              I nivå kommer vi också att vara med det tyska ansvaret om man
              dessutom tar hänsyn till att den tyska kärnkraften har dubbelt
              så stor effekt som vår. Framför allt tycker jag att debatten lätt
              blir lite konstig därför att den i första hand blir ett starkt
              angrepp på er själva. Vi tog över de regelförändringar ni hade
              förberett före regeringsskiftet. Det innebar att följa Atomansvarsutredningens
              lösning att mellan 300 miljoner euro till 700 miljoner euro skulle
              bolagen ha ansvaret och redovisa säkerheter. Över det skulle en
              statlig återförsäkring träda i kraft, mellan 700 miljoner och
              1 200 miljoner. Vi lägger det ansvaret hela vägen på kärnkraftsbolagen,
              upp till 1 200 miljoner euro. Däröver inträder just Pariskonventionen.
              Mellan 1 200 miljoner euro och 1 500 miljoner euro har staterna
              gemensamt ansvaret. Över de 1 500 miljonerna euro har företaget
              det fulla ansvaret. Alla tillgångar hos kärnkraftsföretaget kan
              tas i anspråk om det skulle behövas. Den tanken fanns över huvud
              taget inte i det som er regering hade förberett. Ansvaret lades
              just till de 700 miljonerna euro punkt slut. Redan däröver kunde
              staten gå in. Sedan skulle staterna gå in gemensamt. Ovanför den
              nivån skulle, om igen, svenska staten gå in. Ni lade ett mycket
              tyngre ansvar på skattebetalarna. Jag har valt att aldrig göra
              någon särskilt stor affär av det, men när jag hör er föra den
              här debatten måste jag ändå säga att ni angriper er själva, inte
              oss. Detsamma gäller Vattenfall.
            </seg>
            <seg n="0cdf17d8">
              De regler som gäller Vattenfall infördes i Tyskland genom det
              som kallas solidaritetsavtalet 2001. Vad jag förstod uppmärksammade
              aldrig den socialdemokratiska regeringen det mycket stora ansvar
              man tog på sig för tyska kostnader och lade på svenska skattebetalare.
            </seg>
            <seg n="9dfd6c1e">
              Jag kan förstå att ni vill att reglerna ska träda i kraft så
              snabbt som möjligt. De är trots allt mycket bättre än det som
              någonsin tidigare har förberetts i Sverige. Det är precis som
              jag har sagt. Vi redovisar för riksdagen vad som gällde. Om ni
              tyckte att det borde ha gått i gång tidigare, varför föreslog
              ni inte det? Ni hade motionsrätt. Ni var informerade. Det var
              inget som helst initiativ. I sak har vi räknat med att reglerna
              skulle träda i kraft vid halvårsskiftet. Nu är det troligare,
              säger mina experter, att det går fram till årsskiftet. Jag tror
              sex månaders skillnad inte är så stort. Om det är stort för er,
              skulle ni ha föreslagit det.
            </seg>
          </u>
          <note type="speaker" n="0b0192c1">
            Anf. 44 ANN-KRISTINE JOHANSSON (S):
          </note>
          <u who="ann-kristine_johansson_4b4037" xml:id="i-a73dfc037d8e4331-1" n="100aab6d">
            <seg n="137c8814">
              Fru talman! Det är lätt för miljöministern att ifrågasätta den
              socialdemokratiska regeringens sätt att hantera kärnkraften. Jag
              kan vara självkritisk. Vi skulle ha fattat tydligare beslut och
              självklart sett till att redan på den tiden när vi ledde Sverige
              ställt högre krav på kärnkraftsbolagen. Jag tar på mig att vi
              inte gjorde det.
            </seg>
            <seg n="34a17bec">
              Jag vill gärna skicka med miljöministern frågan om varför det
              var så bråttom att ta bort förbudet att bygga ny kärnkraft utan
              att göra helheten färdig. Det känns som ett hafsverk. Först avskaffades
              beslutet den 17 juni, sedan kommer det saker i efterhand. Ännu
              vet vi inte hur det kommer att bli med förslagen. Det gäller dels
              förslaget om skadeståndsansvaret, som miljöministern säger kommer
              snart, dels förslaget om statliga subventioner. Jag tar ansvar
              för min gamla regering och att vi skulle ha gjort mer, och sedan
              hoppas jag att miljöministern tar ansvar för sin regering.
            </seg>
            <seg n="65eabcc6">
              Är ministern beredd att villkora drift av nya reaktorer, att
              när tillstånd förlängs för befintliga reaktorer ska moderbolagsgaranti
              finnas redan från början och att det ska vara tydligt att det
              blir ett ansvar?
            </seg>
            <seg n="dd59d0a5">
              Det är möjligt att jag inte förstår vad miljöministern säger
              om aktiebolagslagstiftningen. Förstår jag dig rätt, det vill säga
              att man ska försöka gå så långt som aktiebolagslagstiftningen
              medger? Den säger i dag att det inte går att införa ansvarsgenombrott,
              det vill säga att moderbolaget blir ansvarigt för helheten.
            </seg>
            <seg n="23ecafaa">
              Det fanns en utredning, Atomansvarsutredningen, som konstaterade
              att det i stället för ansvarsgenombrott går att införa en ägarbolagsgaranti
              redan innan en miljöfarlig verksamhet startar. Kan det vara något
              för miljöministern att fundera över?
            </seg>
          </u>
          <note type="speaker" n="95530ca4">
            Anf. 45 JONAS GUNNARSSON (S):
          </note>
          <u who="jonas_gunnarsson_287854" xml:id="i-81e3cc4334716797-1" n="2d898684">
            <seg n="a781ce22">
              Fru talman! Statsrådet säger att regeringen trodde att reglerna
              skulle träda i kraft tidigare än som det nu ser ut är möjligt.
              Är regeringen beredd att införa det utökade skadeståndsansvaret,
              de delar som går att införa trots att man inte har avklarat ratifikationsprocessen?
              Om inte, varför? Hur länge ska vi vänta innan regeringen är beredd
              att införa reglerna?
            </seg>
            <seg n="b6cc92d3">
              Ann-Kristine Johansson anförde förtjänstfullt det ansvar som
              vår regering borde ha tagit. Nu är det Andreas Carlgrens regering
              vi diskuterar och de beslut som Andreas är ansvarig för.
            </seg>
            <seg n="74df7458">
              Frågan hänger fortfarande i luften: Är regeringen beredd att
              införa det utökade skadeståndsansvaret? Om inte nu, så i så fall
              när?
            </seg>
          </u>
          <note type="speaker" n="198490a1">
            Anf. 46 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-1" n="c0ef10e6">
            <seg n="62da0034">
              Fru talman! Vi vet vad som kommer att gälla när det gäller skadeståndsreglerna.
              De är beslutade. Dessutom vet vi att det inte kommer att bli några
              subventioner till kärnkraften. Vi vet att kraven på säkerheter,
              om man får tillstånd att byta en gammal reaktor mot en ny, också
              är helt klara. Det är inte bara jag som ställer krav utan det
              är beslutat i Sveriges riksdag och kommer att bli gällande lag.
            </seg>
            <seg n="572484b7">
              Frågan om jag är beredd att införa krav på skadestånd tidigare
              är redan besvarad. Det framgår av interpellationssvaret att vi
              är beredda att göra det tidigare om det blir ordentligt försenat.
              Just nu ser det inte ut så. Vi pratar om sex månaders skillnad
              mot det vi trodde. Det är ingenting som i sig ändrar grunderna
              för detta. Om grunderna ändras kommer vi, precis som vi har sagt,
              att föreslå en tidigareläggning av de regler som vi kan tillämpa
              på egen hand i Sverige. Ni har själva inte haft någon invändning
              mot den ordningen. Det är min poäng.
            </seg>
          </u>
          <note type="speaker" n="bba54ad8">
            Anf. 47 ANN-KRISTINE JOHANSSON (S):
          </note>
          <u who="ann-kristine_johansson_4b4037" xml:id="i-a73dfc037d8e4331-2" n="100aab6d">
            <seg n="345d2f4f">
              Fru talman! Jag är glad över att Andreas Carlgren är tydlig om
              att det här kommer att genomföras så fort som möjligt, förhoppningsvis
              innan Pariskonventionen ratificeras. Det verkar dra ut på tiden.
            </seg>
            <seg n="dea4ca73">
              Vad händer om det osannolika skulle inträffa i Sverige med en
              kärnkraftsolycka, det vill säga att lagen om ansvar och ersättning
              säkerställer att det är fråga om 12 miljarder? Vad händer om en
              sådan olycka skulle inträffa? Vi vet att samhället, infrastruktur
              och så vidare påverkas mycket. Vem tar ansvaret för de kostnader
              som eventuellt uppstår då? Är det staten som i så fall får gå
              in till slut? Kommer försäkringsbolag att kunna ta en sådan försäkring
              för ett kärnkraftsbolag eller inte? Det är sådana farhågor man
              känner när vi pratar om kärnkraften och dess farlighet.
            </seg>
            <seg n="ff6d39fa">
              Hur ser du på detta med upp till 12 miljarder, och vad händer
              utöver det?
            </seg>
          </u>
          <note type="speaker" n="a13bfd97">
            Anf. 48 JONAS GUNNARSSON (S):
          </note>
          <u who="jonas_gunnarsson_287854" xml:id="i-81e3cc4334716797-2" n="2d898684">
            <seg n="8c31b15b">
              Fru talman! Statsrådet pratar om sina experter och att de gör
              bedömningen att det blir en fördröjning på ett halvår. Jag vet
              inte. Jag har svårt att bedöma den italienska lagstiftningsprocessen.
              Jag har svårt att bedöma den belgiska lagstiftningsprocessen,
              särskilt med tanke på att de står utan regering. Det blir då lite
              konstigt att säga att man har ungefär ett halvårs fördröjning,
              när vi faktiskt inte vet.
            </seg>
            <seg n="2baa7d68">
              Vad är det då som säger att vi inte kan påbörja ett införande
              av de regler som går att införa trots att ratifikationsprocessen
              inte är avklarad? Det måste vara bättre att ha de reglerna på
              plats än att inte ha det, som är fallet i dag. Det finns en stor
              nytta med att ha ett utökat skadeståndsansvar. Vi kan tro att
              det medför ett ökat säkerhetstänkande hos kärnkraftsindustrin
              och liknande.
            </seg>
            <seg n="9cf17ecd">
              Fortfarande undrar jag: När kan vi förvänta oss att de här reglerna
              kan träda i kraft? När har det gått för lång tid att vänta på
              de övriga staterna som behöver ratificera protokollet? Frågan
              hänger, som sagt var, fortfarande i luften.
            </seg>
          </u>
          <note type="speaker" n="1d4c8545">
            Anf. 49 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-2" n="c0ef10e6">
            <seg n="3778fd86">
              Fru talman! Först vill jag bara säga att hela den grundläggande
              principen är att kärnkraften själv ska stå för sina kostnader.
              Vi kommer inte att subventionera kärnkraften, och det gäller också
              i fallet med olyckorna.
            </seg>
            <seg n="b382f9b3">
              Frågan var: Vad gäller ovanför de 1 200 miljonerna euro? Jo,
              där går staternas gemensamma ansvar in det är det Pariskonventionen
              innebär upp till 1 500 miljoner euro. Vad händer ovanför det?
              Jo, där återförs ansvaret till kärnkraftsföretagen. Där kan alla
              kärnkraftsföretagets tillgångar tas i anspråk om det skulle behövas.
              Ansvaret kan också gå in i moderbolaget, till exempel genom att
              egendomsförsäkringen inte får ha några andra förmånstagare. Därmed
              kommer också bolaget att bli berört. Det kan också vara genom
              att bolaget självt har påtagit sig detta ansvar.
            </seg>
            <seg n="fa4d961a">
              Det är också helt klart att detta är, vid sidan av Tysklands
              regler, det mest skarpa. Vi går så långt som det går enligt den
              svenska aktiebolagslagen.
            </seg>
            <seg n="4893220f">
              Frågan är fortfarande: Skulle Socialdemokraterna verkligen på
              allvar vara beredda att lägga det ansvaret på alla aktiebolag
              som det skulle innebära? Detta är i så fall en ändring inte bara
              för kärnkraftsföretagen utan för alla aktiebolag i Sverige. Det
              rubbar den grundläggande ordningen för svenska aktiebolag. Det
              skulle få ganska många andra stora konsekvenser. Jag är inte övertygad
              om att ni i verkligheten skulle vilja ta det steget.
            </seg>
            <seg n="757b5f32">
              Också när det gäller ratificeringen är svaret helt klart. Skulle
              det dra ut på tiden är vi beredda att köra fram reglerna i förväg.
              Det har sina fördelar i en del fall, men det skulle samtidigt
              innebära att vi ökade riskerna för den kostnad som svenska skattebetalare
              själva får påta sig. Jag är inte övertygad om att det är rätt.
              Vi ska sätta trycket på andra EU-stater att medverka till det
              vi alla ska ratificera.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="2c88fddd">
            14 § Svar på interpellation 2010/11:228 om utbyggnad av vindkraft
            i Sverige
          </note>
          <note type="speaker" n="86bbbe5b">
            Anf. 50 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-3" n="c0ef10e6">
            <seg n="47a09eaa">
              Fru talman! Jens Holm har frågat närings- och energiministern
              om hon avser att verka för att genomdriva Centerpartiets förslag
              som skulle neutralisera effekterna av uttagsskatten för vindkraftskooperativ
              och om hon avser att verka för ett slopande av det kommunala vetot
              för vindkraftsetablering. Arbetet inom regeringen är så fördelat
              att det är jag som ska svara på interpellationen.
            </seg>
            <seg n="c43c1668">
              När det gäller frågan om uttagsbeskattningen för kooperativ vindkraft
              har finansministern, som ansvarigt statsråd, det senaste året
              svarat på flera liknande frågor och interpellationer (fråga 2009/10:787
              och interpellation 2009/10:167). Jag har inga andra besked att
              ge än vad som tidigare sagts.
            </seg>
            <seg n="dc2c8615">
              Frågan om det kommunala vetot för vindkraftsetablering har också
              belysts vid flera tillfällen i kammaren den senaste tiden (interpellation
              2010/11:66 och fråga 2010/11:302). Den 11 mars 2011 svarade jag
              Jens Holm på exakt samma fråga som nu ställts.
            </seg>
            <seg n="c37b1356">
              Effektiva tillståndsprocesser och demokratisk förankring är viktiga
              för att kunna uppnå en kostnadseffektiv utbyggnad av vindkraft
              och därmed målet om förnybar energi. Tillståndsprocesserna för
              både ny energiproduktion och kraftnät måste fortsätta att förenklas
              och förkortas.
            </seg>
          </u>
          <note type="speaker" n="19b84fd6">
            Anf. 51 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-5" n="e3dcec3d">
            <seg n="75abf2a0">
              Fru talman! Tack, miljöministern, för svaret, även om jag tyckte
              att det var lite väl kort. Men han har nu möjlighet att utveckla
              svaren, och jag har möjlighet att utveckla mina frågor.
            </seg>
            <seg n="68dadc52">
              Min första fråga handlade om uttagsskatten och det faktum att
              ungefär 20 000 andelsägare av kooperativ vindkraft i Sverige i
              dag har gått in med ett stort kapital och har investerat i vindkraft.
              Sedan levereras det vindel till ett pris som oftast ligger lite
              under marknadsvärdet. Det är ju bra för de här personerna, som
              har gått in och investerat pengarna. Men efter ett beslut i skatterättsnämnden
              2008 tas det ut en uttagsskatt på den vinsten, vilket slår undan
              fötterna för hela detta engagemang. Det är egentligen inte längre
              någon större vits att bli andelsägare i vindkraft efter det beslutet
              hos Skatteverket.
            </seg>
            <seg n="35081c6b">
              Då tycker jag att det är bra att Centern har varit det borgerliga
              parti som har velat lösa problemet med uttagsskatten. Jag vet
              att er finanspolitiska talesperson Roger Tiefensee stod i denna
              talarstol för ungefär ett år sedan och talade om att han ville
              ha ett snabbspår och tyckte att man skulle kunna neutralisera
              uttagsskatten. Det här har diskuterats flera gånger.
            </seg>
            <seg n="e682ff61">
              Jag blir lite besviken på att miljöministern hänvisar till finansminister
              Anders Borg. I den interpellationsdebatt som miljöministern hänvisar
              till är Anders Borg så kallsinnig som man bara kan bli till att
              man ska hitta någon form av lösning på just problemet med uttagsskatt.
              Jag hade önskat att vi hade en miljöminister som tog strid för
              just de 20 000 andelsägarna av kooperativ vindkraft och att Andreas
              Carlgren sade till Anders Borg att de måste sätta sig ned och
              lösa det här problemet. Men så verkar det tyvärr inte vara.
            </seg>
            <seg n="9afd8824">
              Jag tolkar ditt svar som att Centerpartiet inte har något konkret
              förslag på hur man ska lösa problemet med uttagsskatt, och jag
              tycker att det är väldigt tråkigt.
            </seg>
            <seg n="6fbb5287">
              Den andra frågan i min interpellation berörde det kommunala vetot
              som infördes av den här regeringen när man, kanske lite motsägelsefullt,
              försökte förenkla för etableringen av vindkraft i Sverige, i augusti
              2009. Av någon anledning måste kommunerna då aktivt säga ja till
              en ansökan om etablering av vindkraft. Egentligen finns det ingen
              tidsbegränsning för när de ska säga ja eller nej, och de behöver
              egentligen inte hänvisa till några sakliga grunder om man avslår
              en ansökan.
            </seg>
            <seg n="c02568c6">
              Där tycker jag att miljöministern har varit bra i några mediesammanhang
              nu under våren. I både Dagens Nyheter och Svenska Dagbladet har
              jag läst att han vill lösa den här frågan och att han tycker att
              det är ohållbart som det är nu. Visst är det ohållbart som det
              är nu det är närmare 400 vindkraftverk som har stoppats av det
              kommunala vetot. Däremot kan jag inte se att miljöministern föreslår
              något konkret exempel på hur man ska kunna förändra det här vetot
              så att det åtminstone finns en tidsbegränsning eller så att man
              helt och hållet avskaffar vetot, som faktiskt är helt kontraproduktivt.
              Att engagera kommunerna i den här processen kan man göra på många
              andra sätt.
            </seg>
          </u>
          <note type="speaker" n="33e4ff60">
            Anf. 52 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-4" n="c0ef10e6">
            <seg n="3ff146c9">
              Fru talman! Först måste jag bara konstatera att Sverige aldrig
              har haft en regering som har varit så framgångsrik som alliansregeringen
              när det gäller att få fram ny vindkraft. Vi har aldrig haft så
              stor vindkraftsutbyggnad. Det har aldrig använts och producerats
              så mycket el från vindkraft. Prognoserna visar också att vi fortsatt
              kommer att vara extremt och unikt framgångsrika.
            </seg>
            <seg n="6420c044">
              När det gäller Skatteverkets nya signaler om hur man ska tillämpa
              reglerna är det ändå så, om jag är rätt informerad, att ingen
              ännu har betalat enligt de nya regler som du beskriver. Det ska
              man vara medveten om. Det är korrekt att Centerpartiet har ett
              förslag om detta. Men nu är inte tillfället att föra den debatten.
            </seg>
            <seg n="276024fb">
              Beträffande vindkraftsreglerna har jag flera gånger svarat på
              exakt den fråga som Jens Holm ställer, och vi har också debatterat
              frågan här i riksdagen. Det finns inte heller något nytt som Jens
              Holm framför nu i frågan. Jag tycker att vi har diskuterat den
              färdigt i det här sammanhanget.
            </seg>
          </u>
          <note type="speaker" n="202c854e">
            Anf. 53 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-6" n="e3dcec3d">
            <seg n="80217d50">
              Fru talman! Jag förstår inte varför miljöministern inte tycker
              att detta är rätt sammanhang att diskutera hur man ska lösa problemet
              med uttagsskatt. Om inte jag som riksdagsledamot och du som minister
              ska stå här i kammaren och diskutera det, var ska vi då diskutera
              frågan? Ska vi diskutera frågan bakom lyckta dörrar, där du förtroligt
              kan säga till mig att du inte håller med din egen finansminister
              utan att ni vill lösa detta och säger Snälla, ge oss mer tid?
              Eller vad är det för slags diskussion som du vill ha?
            </seg>
            <seg n="e0cbe3fa">
              Jag konstaterar att Centerpartiet tycker precis som Vänsterpartiet
              i den här frågan. Då tycker jag att vi borde kunna ha en öppen
              och ärlig diskussion kring hur man ska kunna neutralisera effekterna
              av uttagsskatten. Det borde inte vara så märkligt.
            </seg>
            <seg n="fead564a">
              Samma sak gäller det kommunala vetot. Du har själv sagt att det
              är ett stort problem. Då borde vi kanske försöka hitta en lösning
              på det.
            </seg>
            <seg n="dc1ac71e">
              Jag har en konkret fråga: Skulle man kunna tänka sig att modifiera
              det kommunala vetot, så att kommunerna åtminstone har en tidsgräns,
              så att inte ansökningarna om etablering av vindkraft kan bli liggande
              i månader och år eftersom kommunerna inte tar ett aktivt beslut?
              Skulle det kunna vara ett sätt att åtminstone förändra och förenkla
              processen lite grann?
            </seg>
            <seg n="469cb3cf">
              Skulle man också kunna tänka sig att kommunerna på något vis
              bör hänvisa till någon form av saklig grund och inte bara får
              säga nej rakt av utan motivering eller, som jag sade tidigare,
              inte fatta beslut över huvud taget?
            </seg>
            <seg n="b5ac6c20">
              Just nu är processen rättsosäker och, som jag tycker, inte demokratisk.
              Den fungerar inte alls.
            </seg>
            <seg n="70feb7c9">
              Detta vill jag ha svar på.
            </seg>
            <seg n="26acb4f0">
              Miljöministern säger också: Tillståndsprocesserna för både ny
              energiproduktion och kraftnät måste fortsätta att förenklas och
              förkortas.
            </seg>
            <seg n="c7be8a11">
              Jag har sett att du har svarat så flera gånger, eftersom detta
              är frågor som engagerar många och du har fått frågan många gånger.
              Då skulle jag vilja veta: Hur ska man förenkla och förkorta tillståndsprocesserna?
              Är det bara något som du säger, eller har du något konkret att
              anföra i debatten i dag?
            </seg>
          </u>
          <note type="speaker" n="3d1761c8">
            Anf. 54 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-5" n="c0ef10e6">
            <seg n="f9582035">
              Fru talman! Först var frågan om Centerpartiet har samma uppfattning
              som tidigare. Jag har svarat att vi har det. Men detta är inte
              tillfället att föra debatten mellan partierna.
            </seg>
            <seg n="c4335b59">
              När det sedan gäller det kommunala vetot är jag övertygad om
              att det kommunala självstyret är mycket bra. Det kommunala vetot
              är en följd av det. Vad jag har pekat på som problemet är att
              flera kommuner missbrukar detta.
            </seg>
            <seg n="627c2e17">
              Då har jag sagt att ansvaret först ligger på den kommunala sektorn
              för att själv ta ansvar och åstadkomma självsanering. Sker inte
              det är vi beredda att pröva andra regelverk. Du beskrev några.
              Det är precis liknande tankar som även jag har beskrivit. Men
              det är alltså inte aktuellt nu, eftersom ansvaret först ligger
              på kommunerna.
            </seg>
            <seg n="b50cf2b6">
              Beträffande enklare regler i allmänhet för vindkraft: Vi har
              redan genomfört en stor reform. Nu följer vi upp vilka effekter
              den har fått. Men vi bereder samtidigt frågor som ska göra det
              möjligt att gå vidare.
            </seg>
          </u>
          <note type="speaker" n="3ccdf566">
            Anf. 55 JENS HOLM (V):
          </note>
          <u who="jens_holm_726eb1" xml:id="i-50165f0cf314ae06-7" n="e3dcec3d">
            <seg n="21bcad3e">
              Fru talman! Det är bra att du håller ögonen på de kommuner som
              missbrukar det kommunala vetot. Men man ska komma ihåg att det
              inte är någon slump att vissa kommuner kan göra det, eftersom
              det var du och din regering som införde det nya förfarandet, som
              kom 2009. I grunden tycker jag att det var ett lovvärt initiativ
              från er sida för att förenkla tillståndsprocesserna. Det var helt
              rätt att ni tog bort dubbelprövningen, och det förenklade en del.
            </seg>
            <seg n="2e76c57f">
              Men det kommunala vetot verkar bara ha kastats in i elfte timmen.
              Jag kan misstänka varifrån i regeringen. Men jag förstår verkligen
              inte varför. Det innebär ju att man gör det enklare på den enda
              sidan och gör det svårare på den andra sidan. Vad har man vunnit
              då? Ja, det enda vi vet nu är att ungefär 400 vindkraftverk skulle
              kunna vara igångsatta eller åtminstone påbörjade, men nu finns
              de bara i byråer på olika kommunkanslier runt om i Sverige.
            </seg>
            <seg n="57f2b9cb">
              Jag tycker att det är dags att här och nu sätta i gång att förenkla
              processen på det kommunala planet, så att vi får till stånd en
              fortsatt stor vindkraftsutbyggnad.
            </seg>
            <seg n="ec9a5e1f">
              Beträffande uttagsskatten tycker jag att det är lite tråkigt
              att du inte står upp för Centerpartiets politik i alla tänkbara
              sammanhang. Du borde kunna säga: Ja, vi förespråkar en neutralisering
              av uttagsskatten, och jag lovar att jag tar med mig det till finansministern
              och kommer att driva frågan på alla tänkbara sätt.
            </seg>
            <seg n="5037c636">
              Det hade varit ett bättre svar än att bara hänvisa till Anders
              Borg, som i en tidigare interpellationsdebatt med Per Bolund från
              Miljöpartiet totalt ratade varje förslag på att göra det lite
              enklare för dem som är andelsägare av kooperativ vindkraft i Sverige.
            </seg>
          </u>
          <note type="speaker" n="fbb53f4b">
            Anf. 56 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-6" n="c0ef10e6">
            <seg n="585326b6">
              Fru talman! Det är roligt att Jens Holm gillar centerpolitik
              så mycket. Rent allmänt är det helt klart att vi redan har genomfört
              en stor regelförenkling för vindkraften. Vi är överens om att
              det var bra att avskaffa dubbelprövningen. Det är väl också ett
              ytterligare belägg för att det finns skäl för att vi är den mest
              framgångsrika regering som Sverige hittills har haft när det gäller
              att få fram vindkraft. Vi har vidtagit åtgärderna.
            </seg>
            <seg n="52320819">
              Vindkraftsutbyggnaden som helhet går mycket snabbt. Vindkraftskooperativen
              utvecklas också. Än så länge har, vad jag känner till, ingen betalat
              enligt de regler som Skatteverket har signalerat. Men vi kommer
              naturligtvis att också där fortsätta arbetet.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="8ba88074">
            15 § Svar på interpellation 2010/11:243 om bullerproblematik
            i Linköping
          </note>
          <note type="speaker" n="e9b084af">
            Anf. 57 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-7" n="c0ef10e6">
            <seg n="f80f99cb">
              Fru talman! Johan Löfstrand har frågat mig hur jag och regeringen
              avser att agera vad gäller bullerproblematik i Linköping. Johan
              Löfstrand har hänvisat till att problem uppstår genom att myndigheter
              med ansvar för plan- och bygglagen respektive miljöbalken har
              olika uppfattning om hur bullerriktvärdena ska tillämpas. Jag
              uppfattar att Johan Löfstrand är oroad för att detta skapar osäkerhet
              kring såväl möjligheten att bygga nya bostäder som vad en eventuell
              miljöprövning kan leda till för Saabs verksamhet.
            </seg>
            <seg n="663e3034">
              I Naturvårdsverkets instruktion anges att verket särskilt ska
              samordna myndigheternas arbete avseende omgivningsbuller. Naturvårdsverket
              har inlett ett samverkansprojekt, där bland annat Boverket, Trafikverket,
              Transportstyrelsen och Socialstyrelsen ingår. Syftet är att åstadkomma
              en bättre samordning av dessa frågor. Ytterligare forskning inom
              flygbullerområdet har också initierats av Naturvårdsverket för
              att studera hälsoeffekterna av maximalnivåer från flyget vid uteplatser.
              Programmet pågår 20102012.
            </seg>
            <seg n="95ea480b">
              Regeringen har vid åtskilliga tillfällen, bland annat i beslut
              2010 om propositionen Svenska miljömål för ett effektivare miljöarbete
              , slagit fast att riktvärdena för trafikbuller som behandlades
              av riksdagen 1996 ska ligga fast. I miljömålspropositionen framförde
              regeringen också att riktvärdena för inomhusmiljön alltid ska
              underskridas när det är aktuellt att uppföra nya bostadslägenheter.
            </seg>
            <seg n="26202693">
              Regeringen angav vidare att man efter avvägningar mellan kraven
              på ljudmiljön och andra intressen bör kunna överväga avsteg från
              utomhusriktvärdena i centrala delar av städer och större tätorter
              samt i större städer vid komplettering av befintlig tät bebyggelse
              med ny, tätare bebyggelse.
            </seg>
            <seg n="c2ef7d2b">
              Regeringen hänvisade också till Boverkets allmänna råd för att
              närmare beskriva avstegsfallen och tillade även att aspekter om
              vad som kan förväntas när det gäller bullernivåer i exempelvis
              städer i vissa fall bör kunna beaktas. Regeringen gjorde emellertid
              den markeringen att tillkommande bebyggelse inte bör lokaliseras
              på ett sådant sätt att etablerad näringsverksamhet begränsas i
              onödan.
            </seg>
            <seg n="d8b93afd">
              När det gäller planering av ny bebyggelse ska det enligt plan-
              och bygglagen ske en avvägning mellan olika allmänna och enskilda
              intressen. Det finns särskilda bestämmelser som innebär att länsstyrelsen
              i vissa fall kan ingripa mot och upphäva en detaljplan som antagits
              av en kommun. Det gäller bland annat när en bebyggelse blir olämplig
              med hänsyn till de boendes och övrigas hälsa och säkerhet. Länsstyrelsen
              kan också i vissa fall upphäva en detaljplan med anledning av
              vad en klagande anfört, bland annat att planen medför betydande
              olägenheter för den enskilde.
            </seg>
            <seg n="2e9eae85">
              Vid en tillståndsprövning enligt miljöbalken prövas den aktuella
              verksamhetens miljöpåverkan på en viss plats enligt miljöbalkens
              tillåtlighets- och hänsynsregler. De villkor om skyddsåtgärder
              och försiktighetsmått som kan krävas ska vara tekniskt möjliga
              och ekonomiskt rimliga att genomföra samt vara miljömässigt motiverade.
              Både vid en prövning enligt plan- och bygglagen och vid en prövning
              enligt miljöbalken görs en bedömning som inte bara utgår från
              bullersituationen, utan hänsyn tas också till andra omständigheter
              av betydelse i det enskilda fallet.
            </seg>
            <seg n="426cd96d">
              Myndigheternas prövning i de enskilda fallen kan bli olika beroende
              på det berörda ärendets art och omfattning. Som jag nämnt pågår
              dock ett samverkansprojekt mellan berörda centrala myndigheter
              för att bland annat åstadkomma en samsyn i bullerfrågor.
            </seg>
            <seg n="ad90c4b3">
              Jag anser att en samsyn kring riktvärdena för buller är viktig
              att uppnå och kommer noggrant att följa hur samverkansprojektet
              utvecklas.
            </seg>
          </u>
          <note type="speaker" n="08d9d7f0">
            Anf. 58 JOHAN LÖFSTRAND (S):
          </note>
          <u who="johan_lofstrand_5b1d8e" xml:id="i-3d6d91a38289341c-0" n="def91350">
            <seg n="33c47b21">
              Fru talman! Jag vill börja med att tacka ministern för svaret.
              Bullerfrågan har länge varit en stor fråga i Linköping, och den
              har diskuterats många gånger, bland annat här i kammaren. Jag,
              och många med mig, anser att det är viktigt att vi hittar en lösning
              nu . Det här är en fråga som är viktig för hela stadens utveckling.
            </seg>
            <seg n="116536e9">
              När jag läser ministerns svar är jag inte säker på att han förstår
              allvaret i situationen. Linköping är en stad som växer. Vi har
              bostadsbrist, och det här hämmar utvecklingen i de centrala delarna.
              Samtidigt har vi en flygindustri som är oerhört viktig och som
              på något sätt är ett signum för staden. Det måste kunna gå att
              sammanfoga dessa två delar, att utveckla staden och samtidigt
              ha ett fungerande näringsliv.
            </seg>
            <seg n="ccf1885d">
              Vidare har regeringen faktiskt gett Boverket ett uppdrag. Under
              hösten fick man i uppdrag att ta fram riktlinjer för flygbuller.
              Och i februari 2010 infördes allmänna råd om bullernivåer. Jag
              och många med mig anser att de här allmänna råden tog hänsyn till
              möjligheten att bygga men också till de eventuella hälsoaspekter
              som finns.
            </seg>
            <seg n="9e9c56bc">
              Vi är nu många som är oerhört förvånade när dessa regler inte
              får uppbackning av regeringen. Två år efter att man har gett ett
              uppdrag till regeringen och i stort sett samma år som Boverket
              levererar de regler som regeringen beställt får man backning,
              och man får inte stöd i fråga om det uppdrag som regeringen faktiskt
              gav.
            </seg>
            <seg n="9a06f58c">
              Jag tror inte att en ytterligare samordningsrunda, den här gången
              med Naturvårdsverket som ska hålla i pennan, kommer att förändra
              frågan, utan vi kommer att fortsätta ha en konflikt. Det här kommer
              endast att skjuta upp expansion, utveckling och utbyggnad av Linköping
              som stad, och det är oerhört olyckligt.
            </seg>
            <seg n="01b30f3a">
              När jag läser ministerns svar tycker jag inte att det finns någon
              tydlighet i vad regeringen tänker göra i detta sammanhang. Därför
              har jag tre korta frågor.
            </seg>
            <seg n="8e87f8d6">
              Den första frågan är: Vad anser miljöministern om Boverkets allmänna
              råd? Det var ändå regeringen som gav Boverket i uppdrag att utreda
              flygbullerproblematiken, och det har man nu gjort. Anser ministern
              att de regelverk som man tog fram inte var bra? Finns det inte
              förtroende för Boverket som myndighet? Det är min första fråga.
            </seg>
            <seg n="3748c672">
              Sedan kommer min andra fråga. Jag förstod att bostadsminister
              Stefan Attefall förra veckan var på ett SNS-seminarium jag tror
              att rubriken handlade om bostadsbubblan. Där fick han frågan hur
              bullerproblematiken skulle lösas. Han svarade att han var väldigt
              medveten om den här problematiken han har nog blivit informerad
              om den ett antal gånger, bland annat här i kammaren, tror jag.
            </seg>
            <seg n="6871de24">
              Hans bedömning var att det här är en fråga som regeringen måste
              lösa på bästa sätt. Vidare ansåg han att problemet i mångt och
              mycket handlade om att vi hade samordningsproblem mellan de tre
              departement i Regeringskansliet som handhar de här frågorna.
            </seg>
            <seg n="7dfd38db">
              Jag tänkte höra med miljöministern om han håller med om den här
              beskrivningen och hur han tror att regeringen i framtiden skulle
              kunna jobba med frågan, för det måste ändå ligga på regeringens
              bord att lösa det här problemet.
            </seg>
            <seg n="cfff04b3">
              När det gäller min tredje fråga skulle jag vilja höra ministerns
              uppfattning i själva sakfrågan. Anser ministern att det är rimligt
              att det i stort sett råder byggstopp i hela Linköpings innerstad
              på grund av att två myndigheter inte kan komma överens om vilket
              regelverk som ska gälla? Om frågan bara hade rört byggnationer
              och det hade varit Boverkets regelverk som hade gällt hade det
              varit solklart. Nu måste man även ta hänsyn till eventuella framtida
              flygplatstillstånd, och det försvårar saken. Detta måste regeringen
              lösa.
            </seg>
          </u>
          <note type="speaker" n="0098782f">
            Anf. 59 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-0a6e146097912001-0" n="8d112f88" next="i-1a7c10b09f0e0f68-0">
            <seg n="efdc2285">
              Fru talman! Herr miljöminister! Johan Löfstrand har väckt en
              viktig fråga som betyder mycket för Linköpings utveckling. Som
              Johan påpekar ligger det nu en död hand över stora områden i centrala
              Linköping och omgivande landsbygd på grund av Naturvårdsverkets
              strikta hållning.
            </seg>
            <seg n="5e661fbd">
              Linköping är Sveriges flygstad sedan 1930-talet. Där sker tillverkningen
              av stridsflygplanet JAS Gripen. Det innebär också att stridsflygplanen
              alltid har flugit en hel del från Saabs och Malmens flygplatser,
              och det ger upphov till buller. Vi som bor i Linköping har i alla
              tider vetat att flygplan ibland bullrar, både i centrala Linköping
              och på närliggande landsbygd.
            </seg>
            <seg n="21cbff49">
              Självfallet ska vi tillsammans arbeta för att begränsa bullerstörningar
              av olika slag så mycket som möjligt. Därför är det bra med riktlinjer
              utifrån plan- och bygglagens respektive miljöbalkens krav.
            </seg>
            <seg n="35e6133a">
              I dagsläget är situationen dock allvarlig i Linköping, eftersom
              myndigheter kommer till olika slutsatser om hur landets femte
              största kommun ska kunna utvecklas med nya bostäder både centralt
              och i stora landsbygdsområden.
            </seg>
            <seg n="21887cc7">
              Boverket har tagit till sig verkligheten och vad regeringen har
              skrivit i bland annat miljömålspropositionen, att avsteg från
              riktvärden bör kunna övervägas i vissa fall, att verkligheten
              ibland går före kartan och inte tvärtom.
            </seg>
            <seg n="ccd98801">
              De plötsliga ljudtoppar som faktiskt är ofrånkomliga om man tillverkar
              och utprovar stridsflygplan får accepteras i rimlig grad. De genomsnittliga
              bullernivåerna ligger däremot fast. Det här gör att kommunen nu
              beviljar bygglov som sedan länsstyrelsen med stöd av Naturvårdsverkets
              oförändrade allmänna råd avslår.
            </seg>
            <seg n="aba17797">
              Linköping befinner sig i ett moment 22 som faktiskt är mycket
              allvarligt och som måste brytas. Det är bra att miljöministern
              nu noga kommer att följa hur Naturvårdsverket ska försöka samordna
              myndigheternas bedömningar tidigare uppfattade vi att det var
              Boverket som hade det uppdraget. Men det här brådskar, och det
              är, tycker jag, djupt oroande att Naturvårdsverket inte har rört
              sig i fråga om att beakta verkligheten i Linköping.
            </seg>
            <seg n="f972ee06">
              Nya gränsvärden det tolkas kompromisslöst av Naturvårdsverket.
              Man bortser helt från det faktum att flygstaden finns och att
              vissa bullernivåer är ofrånkomliga.
            </seg>
            <seg n="e7b29b47">
              Min maning till miljöministern är att han ska följa den här frågan
              mycket noga och snabbt ta erforderliga initiativ om inte myndigheterna
              ånyo kan enas om en lösning. Vi trodde ju att frågan var avklarad,
              som Johan Löfstrand sade.
            </seg>
            <seg n="9db13f39">
              Jag vill slutligen, för tydlighets skull, redovisa att jag själv
              är jävig i denna fråga. Jag har i fem decennier bott på landsbygden,
              en mil från Saabflygfältet, tillsammans med tusentals andra Linköpingsbor
              i småorter på landsbygden. Vi vet att det bullrar ibland och alltid
              har gjort det och upplever att vi har en mycket hög livskvalitet,
              oaktat detta.
            </seg>
            <seg n="eda9ace4">
              Intresset för att bosätta sig i småorterna på landsbygden är
              mycket stort. Kön är lång, men nu är det stopp för att bygga.
            </seg>
            <seg n="ede42b51">
              Det är också min bestämda uppfattning att man i internationella
              jämförelser finner att det bullrar väsentligt mer på andra ställen,
              i områden där många bor, än i Sverige. Och det kan rimligen inte
              bli så att en förutsättning för Linköpings tillväxt i stora områden
              är att stridsflygplanen lämnar Linköping.
            </seg>
            <seg n="90193706">
              Ibland behövs det dispenser eller anpassningar till en faktisk
              verklighet, och jag menar att det här är ett rätt solklart fall
              där verkligheten får gå före kartan.
            </seg>
            <seg n="30e05032">
              Med detta, fru talman, yrkar jag självfallet bifall till mitt
              eget inlägg!
            </seg>
          </u>
          <note n="6ac5e59d">
            Anf. 60 ANDREAS NORLÉN (M):
          </note>
          <u who="staffan_danielsson_d9e83c" xml:id="i-1a7c10b09f0e0f68-0" n="8d112f88" prev="i-0a6e146097912001-0">
            <seg n="c967c5d5">
              Fru talman! Här är det östgötar på parad, så jag ber att få sälla
              mig till den skaran.
            </seg>
            <seg n="e7d738b6">
              Jag är också en av de riksdagsledamöter från Östergötland som
              har engagerat mig i den här frågan i flera års tid, dels naturligtvis
              för att väcka regeringens uppmärksamhet kring problemen i Linköping,
              dels för att på ett konstruktivt sätt försöka bidra till att problemen
              kan lösas.
            </seg>
            <seg n="2323d7f5">
              Jag vill gärna säga att jag självklart välkomnar miljöministerns
              svar att det pågår ett arbete med att samordna de olika inblandade
              myndigheternas syn på bullerproblematiken och att det är ett viktigt
              arbete. Jag vet också att Miljödepartementet och miljöministern
              sedan flera år tillbaka har fått information om de här frågorna
              och har följt dem tidigare. Det är självklart väldigt bra.
            </seg>
            <seg n="0d0538a4">
              Dock får man säga att det är ett problem att så lite ändå har
              skett under de gångna åren. Jag tror att frågan aktualiserades
              för mig första gången 2007 eller något sådant, så det är ett arbete
              och en diskussion som har pågått under lång tid. Länsstyrelsen,
              riksdagsledamöter och kommunpolitiker har agerat för att hitta
              en vettig lösning och en klok avvägning mellan å ena sidan intresset
              att skydda Linköpingsborna från flygbuller, å andra sidan intresset
              av att få en stadsutveckling och möjlighet att bygga nya bostäder
              i en av Sveriges största städer och å tredje sidan intresset av
              att JAS Gripen-projektet och Saabs verksamhet kan drivas framåt.
            </seg>
            <seg n="c15d6da6">
              Den grundläggande problematiken är någonstans att staten i förhållande
              till medborgare och företag måste kunna förväntas tala med en
              röst. Om man vänder sig till staten ska man kunna få ett besked:
              Är det tillåtet att bygga här, eller är det inte tillåtet att
              bygga här? Då är det inte rimligt att myndigheter som befinner
              sig på samma nivå i normgivningshierarkin ger olika besked. Den
              ena myndighetens besked trumfar inte den andras, utan då måste
              man vända sig till förvaltningsdomstolarna för att få ett auktoritativt
              avgörande.
            </seg>
            <seg n="e19879cc">
              Jag tror att Linköping är den stad som har drabbats hårdast av
              detta, men det är självklart en principfråga av allmän räckvidd.
              I dagsläget har Linköpings kommun ett planarbete beträffande ungefär
              2 000 bostäder som berörs av frågan och som befinner sig i den
              zon där Boverket tycker att det är rimligt att bygga men där Naturvårdsverkets
              riktlinjer säger något annat. Då måste man, menar jag, från regeringens
              sida se till att konflikten får en lösning så att man långsiktigt
              både kan utveckla Linköpings stad och fortsätta utveckla Gripen
              och Saabs verksamhet.
            </seg>
          </u>
          <note n="eae31bb6">
            I detta anförande instämde Finn Bengtsson (M).
          </note>
          <note type="speaker" n="f1563390">
            Anf. 61 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-8" n="c0ef10e6">
            <seg n="83a94f62">
              Fru talman! För det första vill jag säga helt klart att visst
              ska man kunna utveckla staden och samtidigt ha ett fungerande
              näringsliv, till exempel flygplatsen.
            </seg>
            <seg n="4c3bd498">
              Det är också helt uppenbart att Naturvårdsverkets riktvärden
              inte är några bindande föreskrifter. Jag tror att ibland är det
              bekvämt att skylla på myndigheterna. Boverket har fastställt sina
              allmänna råd. Jag har förtroende för Boverket, och det är kommunen
              som har det främsta planeringsansvaret. Blir beslut som kommunen
              har tagit om detaljplanen överklagade har också kommunen i sin
              tur möjlighet att överklaga.
            </seg>
            <seg n="d84799a1">
              Jag bara konstaterar att i de fall där ärenden har kommit till
              regeringen sedan Naturvårdsverkets handbok om flygplatser kom
              ut har vi avgjort sju överklagade detaljplaner. I de fallen är
              det bara en enda gång som regeringen har gått emot Linköpings
              kommuns planer för bostäder när det gäller central- och tätorten.
              Dessutom har vi inte i något fall haft ärenden på vårt bord där
              kommunen har överklagat efter att länsstyrelsen har ingripit och
              upphävt en detaljplan med hänvisning till bullersituationen.
            </seg>
            <seg n="e50e327e">
              Jag uppmanar alltså Linköpings kommun både att ta sitt ansvar
              när det gäller planeringen och att använda de muskler de har.
              Jag kommer också att fortsätta hålla efter våra myndigheter, och
              i grunden är jag övertygad om att stadsutveckling, miljö och näringslivets
              utveckling mycket väl går att förena.
            </seg>
          </u>
          <note type="speaker" n="c2b7222c">
            Anf. 62 JOHAN LÖFSTRAND (S):
          </note>
          <u who="johan_lofstrand_5b1d8e" xml:id="i-3d6d91a38289341c-1" n="def91350">
            <seg n="73d11c34">
              Fru talman! Jag vill börja med att tacka ministern för svaret
              han gav om att Naturvårdsverkets riktvärden inte är lag. Det har
              jag inte heller trott, men det är skönt att ministern säger så,
              för jag tror att det behöver upprepas.
            </seg>
            <seg n="cba5720e">
              Vi fick inte så många konkreta svar på vad ministern vill göra
              för att lösa frågan. Jag hävdar att om vi nu inte vill gå domstolsvägen,
              som kommer att försena och problematisera den här processen ytterligare,
              krävs faktiskt att regeringen har lite politiskt mod. Man gav
              ändå Boverket i uppdrag att se över bullerfrågan, och det gjorde
              man i samråd med en väldig massa andra myndigheter. Borde man
              inte lita på att det underlag och de uppgifter som Boverket lagt
              fram stämmer?
            </seg>
            <seg n="b58ba995">
              Ett exempel på ett förslag som har funnits är att man borde ta
              Boverkets allmänna råd och lyfta upp dem till förordning. På så
              sätt skulle problemet vara ur världen direkt. Sedan ska man självklart
              ha respekt för framtida forskning och se vilka problem som finns;
              självklart ska vi göra så. Men det som är det stora problemet
              just nu är att det är Naturvårdsverket som ansvarar för framtida
              flygplatstillstånd, vilket gör att Saab inte har något annat val
              än att överklaga alla de byggnationer som kommer eftersom man
              är oerhört rädd för att man i framtiden inte kommer att få fortsätta
              flyga på flygplatsen.
            </seg>
            <seg n="2974dee6">
              Detta ser jag som oerhört viktigt. Här måste faktiskt regeringen
              sätta ned foten, och det trodde vi allihop att man hade gjort
              när man gav Boverket i uppgift att lösa ut frågan en gång för
              alla. Alla trodde att frågan var löst, men tyvärr var den inte
              det.
            </seg>
            <seg n="019940df">
              Vidare menar jag att det här handlar om ambitioner. Det handlar
              om att man måste väga olika delar mot varandra. Självklart är
              det viktigt att se till de hälsorisker och hälsoproblem som finns
              vid buller. Men efter att ha läst Boverkets rapport och ett antal
              andra rapporter konstaterar jag att den analys som Boverket gjort
              verkar rimlig. Det finns i dag inga forskningsresultat gällande
              hälsorisker vid maxvärden utan bara vid kontinuerliga bullervärden.
            </seg>
            <seg n="cf77ddd6">
              Går man ut i Europa och tittar på den studie som Boverket har
              gjort där och som man tar upp i sina allmänna råd visar det sig
              även där att både den kutym och den praxis som finns i övriga
              Europa inte handlar om maxvärden utan om kontinuerliga värden,
              vilket innebär att jag tycker att Boverket i mångt och mycket
              har gjort en väldigt god analys. Varför kan inte regeringen ställa
              sig bakom den och stötta den?
            </seg>
            <seg n="3a9b4a15">
              Nu har jag redan fått stöd av både en kollega från Centerpartiet
              och en kollega från Moderaterna. Jag har ett citat från det centerpartistiska
              kommunalrådet i Linköping som jag kanske inte skulle behöva dra
              upp, men han är oerhört bekymrad och säger bland annat: Det här
              ställer till stora besvär för oss i kommunen att den ena handen
              inte känner till vad den andra gör i staten. Jag är väldigt besviken
              på det sätt som Carlgrens departement valt att hantera den här
              frågan.
            </seg>
            <seg n="258a4274">
              Från ett centerpartistiskt kommunalråd är det ganska starka ord
              att använda mot en partikamrat, och detta tror jag visar hur oerhört
              problematisk frågan är. Den lägger en död hand över Linköpings
              innerstad. Om regeringen inte vågar ta tag i frågan så att vi
              får en lösning kommer vi inte att ha någon utveckling eller expansion
              av Linköping, och det behöver vi.
            </seg>
          </u>
          <note type="speaker" n="560b7d1d">
            Anf. 63 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-0a6e146097912001-1" n="8d112f88" next="i-1a7c10b09f0e0f68-1">
            <seg n="f7ac50de">
              Fru talman! Jag tackar miljöministern för flera tydliga, glädjande
              och bra besked. Miljöministern har förtroende för Boverket, och
              vad Boverket tycker i den här frågan vet vi. Riktvärden är riktvärden
              och kan nyanseras i olika fall. Kommunen kan överklaga, och av
              sju sådana fall har sex fall gått på regeringens linje.
            </seg>
            <seg n="a4231420">
              Det ska gå bra att kombinera stadsutveckling med miljö- och näringslivsutveckling.
              Miljöministern uppmanar Linköping att överklaga så att regeringen
              får avgöra detta och kanske utforma en praxis. Det var ett mycket
              bra besked. Tack så mycket, miljöministern!
            </seg>
            <seg n="52db6753">
              Men det är inte riktigt bra att jobba med överklaganden. Saab
              tvingas överklaga. Länsstyrelsen säger nej. Kommunen överklagar.
              Regeringen avgör. Det vore bättre på sikt vilket miljöministern
              även hänvisar till i sitt svar att myndigheterna snackar ihop
              sig och att Naturvårdsverket tar sitt ansvar för miljön men även
              för verkligheten. Man bör lägga fast förutsättningar som gör att
              kommunen förhoppningsvis i en framtid kan besluta mot bakgrund
              av enhetliga riktlinjer. Detta skulle göra att vi kämpar för så
              lite bullerstörningar som möjligt, och verkligheten skulle göra
              så att Linköping kan fortsätta att utvecklas.
            </seg>
          </u>
          <note n="eae31bb6">
            I detta anförande instämde Finn Bengtsson (M).
          </note>
          <note n="23862f28">
            Ajournering
          </note>
          <note n="40da4679">
            Kammaren beslutade kl. 16.00 på förslag av förste vice talmannen
            att ajournera förhandlingarna till kl. 18.00.
          </note>
          <u who="staffan_danielsson_d9e83c" xml:id="i-1a7c10b09f0e0f68-1" n="8d112f88" prev="i-0a6e146097912001-1">
            <seg n="ad9cdafd">
              Återupptagna förhandlingar
            </seg>
            <seg n="f5223d46">
              Herr talman! Vi debatterar här det problem som föreligger när
              staten inte talar med en tunga vad beträffar flygbuller. Prövningen
              enligt plan- och bygglagen och prövningen enligt miljöbalken när
              det gäller vad som är godtagbart buller kan leda till olika utfall.
            </seg>
            <seg n="74a06342">
              Skälet till att Saab överklagar bygglov som beviljas av Linköpings
              kommun är att Saab oroar sig för att de nybyggda bostäderna, som
              ligger inom den zon som är godtagbar för byggande enligt Boverkets
              riktlinjer men inte enligt Naturvårdsverkets riktlinjer, skulle
              kunna anföras som skäl för att begränsa flygverksamheten vid en
              kommande miljöprövning av flygplatstillståndet enligt miljöbalken.
            </seg>
            <seg n="69edf055">
              Som miljöministern sade i ett tidigare inlägg utgör Naturvårdsverkets
              riktlinjer inte bindande föreskrifter, men vi vet av erfarenhet
              att myndigheters riktlinjer har stort genomslag vid förvaltningsdomstolarnas
              prövning. Det är lätt att förstå den oro som Saab känner.
            </seg>
            <seg n="9733791e">
              Därför är det inte oproblematiskt, som miljöministern sade, att
              regeringen som sista instans i sju fall av åtta har ogillat ett
              överklagande från Saab och fastställt Linköpings kommuns detaljplan.
              Det är inte oproblematiskt därför att det innebär en exponering
              för Saab i en kommande miljöprövning. Det finns ingen enkel lösning
              där man säger att det är rätt eller fel att upphäva eller fastställa
              en detaljplan, utan problemet kvarstår.
            </seg>
            <seg n="ac020f2c">
              Jag vill därför fråga om miljöministern håller med om den problembild
              som vi några olika talare har försökt illustrera, nämligen att
              det är ett problem att staten talar med olika tungor. Har Miljödepartementet
              gjort en rättslig analys vad gäller vilka alternativa handlingsvägar
              som regeringen skulle kunna ha för att auktoritativt slå fast
              huruvida man ska använda maximala bullernivåer eller ekvivalenta
              bullernivåer vid den här miljöprövningen och bygglovsprövningen?
            </seg>
          </u>
          <note n="b4e83581">
            Förhandlingarna återupptogs kl. 18.00.
          </note>
          <note n="8276a9d0">
            15 § (forts.) Svar på interpellation 2010/11:243 om bullerproblematik
            i Linköping
          </note>
          <note n="5a9dc367">
            Anf. 64 ANDREAS NORLÉN (M):
          </note>
          <note type="speaker" n="b4712e38">
            Anf. 65 FINN BENGTSSON (M):
          </note>
          <u who="finn_bengtsson_40fb24" xml:id="i-af97b97a851d9ea1-0" n="79a43bf3">
            <seg n="fac4114e">
              Herr talman! Jag vill först tacka Johan Löfstrand som i sin interpellation
              pekar på ett problem som har gäckat vår gemensamma kommun under
              alltför lång tid. Jag delar i allt väsentligt det som har sagts
              av mina riksdagskolleger från länet. Det här är en viktig fråga.
              Jag är också tacksam för det långa och utförliga svar som Andreas
              Carlgren har gett.
            </seg>
            <seg n="67f4345e">
              Jag skulle vilja tillföra tre saker i den här diskussionen. Först
              har jag en högst ovetenskaplig reflexion. Jag råkar bo intill
              det berörda flygfältet. Jag och min hustru brukar väckas varje
              morgon av det trafikbuller som startar ungefär vid sextiden snarare
              än av de flygningar som sker under dagtid. Det här är någonting
              som många boende i omgivningen delar. När jag har varit ute och
              kampanjat som politiker har jag ställt just den frågan och fått
              uppfattningen att det inte är flygbullret som är det största problemet
              för de nära kringboende, utan det är snarare den trafik som finns.
              Det här kommer att kunna belysas bättre i de kommande rapporterna
              som ministern hänvisar till.
            </seg>
            <seg n="9b5de149">
              Två punkter av lite större tyngd är dock det som jag ofta möter
              i en väldigt positiv diskussion mellan Linköpings kommun och en
              viktig arbetsgivare och näringsverksamhet i Linköping, nämligen
              Saab. När vi har de här positiva diskussionerna om utvecklingen
              av kommunen, och kommunen och företaget gemensamt försöker att
              hitta utvecklingslinjer, kommer just den tråkiga frågan om flygbullret
              upp. På Saab känner man sig oftast närmast beklämd av att alltid
              behöva lägga in ett veto eller överklaga, som det heter, för att
              stoppa kommunens möjligheter att planera vidare.
            </seg>
            <seg n="e2238550">
              Det här lägger en sordin på stämningen som jag inte tror är särskilt
              gynnsamt för klimatet mellan kommunen och företaget i ett vidare
              perspektiv. Det här är en viktig aspekt att ta med sig. Vi politiker
              vet att det ofta tar tid att lösa ut frågor. Det här är en ständig
              källa till negativ energi mellan en viktig näringsverksamhet och
              en viktig kommun som har ansvar för att detaljplanera vidare.
            </seg>
            <seg n="63647d3f">
              En sista punkt som inte har tagits upp ännu men som jag också
              vill nämna är att det inte har varit någon hemlighet att det i
              länet Östergötland finns två stora städer som under lång tid har
              diskuterat hur flygplatsfrågan ska lösas ut. Var ska östgötar
              boende i Norrköping, Linköping och andra kommuner i länet kunna
              få tillgång till en lite större flygplats med tätare avgångsmöjligheter?
              En lösning som för tillfället diskuteras är om det ska finnas
              en flygplats både i Linköping och i Norrköping, som det nu är,
              eller om det kanske ska byggas en helt ny flygplats.
            </seg>
            <seg n="fc8bb78e">
              Det har varit känsliga kommunalpolitiska överväganden av många
              slag i den här diskussionen. Jag är lite bekymrad. Om bullerfrågan
              inte löses lägger den en förlamande hand över den viktiga diskussionen
              om hur man ska etablera en flygplats för hela Östergötland som
              är optimal utifrån länets medborgares behov. Även den frågan störs
              av frågan om flygbullret som ännu inte har funnit sin lösning
              i och med att myndigheter inte kommer överens i sin bedömning.
            </seg>
          </u>
          <note type="speaker" n="45a195f4">
            Anf. 66 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-9" n="c0ef10e6">
            <seg n="d5aa357a">
              Herr talman! Det är självfallet viktigt att myndigheterna kommer
              närmare varandra och helst kommer till samma uppfattning. Nu ska
              man inte sticka under stol med att myndigheterna från början alltid
              har varit och alltid kommer att vara utsedda av riksdagen, och
              de har ett uppdrag från regeringen att bevaka särskilda intressen.
              Det kommer alltid att innebära att myndigheterna därmed kan komma
              till olika slutsatser. Det har gällt under varje regering och
              kommer att gälla under varje regering.
            </seg>
            <seg n="9df283a2">
              Det är enkelt att säga att det är dumt när myndigheter pratar
              med dubbla tungor. Ingen ska prata med dubbla tungor, men rollerna
              är faktiskt fastställda först av riksdagen och sedan av regeringen
              när det gäller vilka intressen man ska bevaka.
            </seg>
            <seg n="6f8473f7">
              Jag tycker att det är viktigt att hitta en lösning när det gäller
              utbyggnadsmöjligheterna i Linköping, men det här är också en större
              fråga än så. I många sammanhang är det viktigt att miljökrav,
              i det här fallet bullerregler, inte sätter upp hinder för utveckling.
              Därför har vi arbetat med flera olika regelförändringar.
            </seg>
            <seg n="d6194c93">
              Andreas Norlén frågade mig om vi har gjort en juridisk analys.
              Genom varje utslag när ärenden har överklagats till regeringen
              har vi också klargjort att vi inte ser konflikten på det sätt
              som den överklagande har pekat på. Det är egentligen också ett
              besked om att de riktvärden som Naturvårdsverket har angett vid
              flera tillfällen inte är bindande. De är helt enkelt riktvärden
              och inte bindande föreskrifter.
            </seg>
            <seg n="67dd60ce">
              Nu tänker jag, som också Stefan Attefall har varit inne på, se
              till att vi går vidare för att lösa de här frågorna på det sätt
              som regeringen kan bidra med. Kommunen kommer fortfarande att
              ha ett viktigt ansvar. Hur man ska göra avvägningen mellan behovet
              av utbyggnad å ena sidan och nödvändiga miljökrav å andra sidan
              kommer inte heller att vara en helt enkel fråga för kommunen.
              Börjar man slarva med miljökraven är jag övertygad om att människor
              kommer att känna sig upprörda av andra skäl.
            </seg>
            <seg n="3b2bd4c5">
              Det kommer alltid att vara lättare att säga att det här är regeringens
              fel. Nu tycker jag att jag tydligt och klart har belagt att så
              är det inte. Vi kommer att arbeta vidare med myndigheterna. Kommunen
              behöver arbeta vidare med sitt planeringsansvar. Vi ska se till
              att vi gemensamt hittar lösningar.
            </seg>
          </u>
          <note type="speaker" n="4c1debd8">
            Anf. 67 JOHAN LÖFSTRAND (S):
          </note>
          <u who="johan_lofstrand_5b1d8e" xml:id="i-3d6d91a38289341c-2" n="def91350">
            <seg n="a14d8c75">
              Herr talman! Jag vill börja med att tacka mina borgerliga kamrater
              som varit med i debatten. De har på ett bra sätt beskrivit de
              problem som vi har i Linköping.
            </seg>
            <seg n="2476419f">
              Sedan vill jag instämma i det som miljöministern säger om myndigheters
              särintressen. Det är självklart viktigt att varje myndighet fokuserar
              på de områden där man har den största kompetensen. Jag tror att
              det i framtiden kommer att vara viktigt att ge myndigheterna bredare
              ansvarsområden. Det kan inte vara så att en myndighet enkom ska
              se på en problembild och då ignorera frågor som handlar om samhällets
              utveckling och andra viktiga komponenter för att samhället ska
              gå vidare. Jag tror att det är oerhört viktigt att regeringen
              framgent är tydligare med att man som myndighet måste bredda sina
              perspektiv.
            </seg>
            <seg n="9573d595">
              När regeringen gett Boverket i uppdrag att skriva ned och analysera
              ett regelverk gällande flygbuller, vilket man gjorde, ser jag
              det som problematiskt att regeringen då inte ger Boverket stöd
              när andra myndigheter är kritiska till den bedömning som gjorts.
              Regeringen måste lita på den myndighet som man ger ett uppdrag.
              Om andra stora myndigheter sedan har andra synpunkter får man
              se till att de kommer med fakta och bevis för att den tes som,
              i det här fallet, Boverket slagit fast är felaktig. Det finns
              dock inget sådant, utan de säger bara att de inte tänker acceptera
              Boverkets bedömningar, vilket jag tycker är oerhört problematiskt.
            </seg>
            <seg n="28e19c62">
              Jag tycker att detta är en fråga för regeringen. Bostadsbyggandet
              i Linköping och i övriga Sverige är oerhört viktigt. Vi har tre
              ministrar som på olika departement har ansvar för bullerfrågan.
              Det är viktigt att de samordnar sig för bostadsbyggandet och för
              utvecklingen i Linköping och i Sverige.
            </seg>
          </u>
          <note type="speaker" n="c78a1ad5">
            Anf. 68 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-10" n="c0ef10e6">
            <seg n="47e5c471">
              Herr talman! Låt mig säga att vi är överens om att det behöver
              bli en lösning både för samhället som helhet och självklart också
              för Linköping så att det går att genomföra bra utbyggnader utan
              att det kommer i konflikt med lagstiftningen. Däremot kommer kommunerna
              alltid att behöva ta ett ansvar för att lösa de motsättningar
              som finns även med den bästa lagstiftningen och de bästa myndigheterna
              i världen.
            </seg>
            <seg n="69f3e564">
              Gör det inte så enkelt som att låtsas att det är regeringen som
              är problemet. Låt det även vara klart att jag mycket tydligt sagt
              att jag litar på Boverket. Jag tror att alla ni som nu har debatterat
              är medvetna om att det inte går till så att om en myndighet använder
              sitt myndighetsansvar för att göra allmänna råd och den andra
              myndigheten för att göra riktvärden regeringen sedan går in och
              dömer i det som gäller fastställandet av deras allmänna råd eller
              riktvärden. Däremot gör vi det i förvaltningsärenden. Dessa avgör
              vi. Vi har visat vilken inriktning vi har. Vi fortsätter dessutom
              dialogen med dessa myndigheter. De har fortfarande sina roller.
              Myndigheter ska utföra sina uppdrag. Politiker ska göra sina avvägningar.
              Det gäller även riksdagen.
            </seg>
            <seg n="2c52ab39">
              Avslutningsvis skulle jag vilja påpeka att precis som jag sade
              har riksdagen fastställt riktvärden för trafikbuller. De beslutades
              i riksdagen 1996 och var uppe så sent som förra året i samband
              med den senaste miljöpropositionen. Ingen av debattörerna yrkade,
              vad jag förstår, på att man skulle göra de riktvärdena mindre
              miljövänliga. Ingen sådan motion väcktes, vad jag vet, i riksdagen.
              Riksdagen behöver också vara med och ha sin roll och ta sitt ansvar
              i det arbetet.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="169c78e5">
            16 § Svar på interpellation 2010/11:275 om övergripande samhällsekonomiska
            hänsyn i statlig verksamhet
          </note>
          <note type="speaker" n="fc9976ba">
            Anf. 69 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-11" n="c0ef10e6">
            <seg n="6281dc9b">
              Herr talman! Sven-Erik Bucht har frågat statsministern om hänsyn
              till samhällsekonomiska konsekvenser, handläggningstider och myndigheternas
              ageranden vid miljöprövningar.
            </seg>
            <seg n="7f881baf">
              Interpellationen har överlämnats till mig.
            </seg>
            <seg n="1a800b31">
              Som Sven-Erik Bucht väl känner till är jag enligt grundlagen
              förbjuden att närmare kommentera utgången i det pågående miljöprövningsmål
              som Sven-Erik Bucht så utförligt beskrivit i sin interpellation.
            </seg>
            <seg n="b3ed660f">
              Jag vill dock passa på att framhålla följande grundläggande utgångspunkter.
              Större industriella verksamheter är av stor betydelse för tillväxt
              och skapandet av nya jobb. De stora industriella verksamheterna
              kan samtidigt ha stor påverkan på människors hälsa och på miljön.
              Deras miljökonsekvenser är därför även i hög grad samhällsekonomiska
              konsekvenser.
            </seg>
            <seg n="9c0a9e1e">
              Genom miljöbalken har åstadkommits en samlad och integrerad miljöprövning
              som ger en helhetsbild av alla de olika miljöeffekter som en verksamhet
              riskerar att medföra. En sådan prövning är nödvändig för att säkerställa
              att vi upprätthåller skyddet för människors hälsa och miljön.
              Miljöbalksprövningen inbegriper också de omfattande EU-krav som
              ställs på miljöprövningen. I EU:s regelverk, framför allt de så
              kallade IPPC- och MKB-direktiven ställs tydliga krav på bland
              annat sammanhållna prövningar av hela verksamheten, tillräckliga
              beskrivningar av verksamhetens miljökonsekvenser och kontroll
              över verksamhetens påverkan på hälsa och miljö.
            </seg>
            <seg n="9126c2a1">
              Miljööverdomstolens praxis har också under en följd av år tagit
              fasta på vikten av en samlad prövning av en verksamhets alla olika
              aspekter. De främsta skälen för denna praxis har av domstolen
              bedömts vara att den möjliggör en bedömning av verksamhetens totala
              miljöpåverkan, en reglering av verksamhetens alla delar, ett överblickbart
              tillstånd som medför förutsättningar för en effektiv tillsyn och
              möjligheter för enskilda att få insyn och delta.
            </seg>
            <seg n="f419b9aa">
              Både myndigheter och domstolar är samtidigt väl införstådda med
              behovet och nyttan av en snabb handläggning och enkla regler.
              Men en snabb handläggning förutsätter ett bra beslutsunderlag,
              och lagstiftningen är tydlig på denna punkt ansvaret för ett bra
              beslutsunderlag ligger på den som vill bedriva den verksamhet
              som ska prövas.
            </seg>
            <seg n="c82ae729">
              Myndigheterna har olika roller, och det är viktigt för att de
              olika intressena ska bli tillvaratagna på bästa sätt. Principen
              i miljöbalken att myndigheter får överklaga domar och beslut är
              viktig såväl för skyddet av miljön och människors hälsa som för
              en enhetlig rättstillämpning. Jag ser därför inte behov av någon
              förändring i den frågan.
            </seg>
            <seg n="96710b1e">
              Som jag nyligen upplyste Sven-Erik Bucht om i kammaren har regeringen
              sedan länge arbetat för och prioriterat frågan om regelförenklingar.
              För närvarande är vi i slutfasen av förberedelserna med en omfattande
              omorganisation på området för miljöprövningar. Reformen, som beslutades
              av riksdagen i juni 2010, innebär att det den 2 maj 2011 bildas
              fem nya mark- och miljödomstolar. Handläggningen av miljömål,
              mål enligt plan- och bygglagen och fastighetsmål koncentreras
              till de nya domstolarna. Även det processuella regelverket förändras.
            </seg>
            <seg n="434b578b">
              Jag anser därför fortfarande att det inte är lämpligt att nu
              ta ytterligare initiativ i syfte att förändra regelverket. Genomförda
              reformer måste först hinna få genomslag.
            </seg>
          </u>
          <note type="speaker" n="2937affe">
            Anf. 70 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-c366677d14ff1eb5-0" n="49450f70">
            <seg n="485e709f">
              Herr talman! Tack för svaret, herr statsråd! Jag har en del synpunkter
              på svaret som jag ber att få återkomma till.
            </seg>
            <seg n="c6a96cb3">
              När vi senast debatterade i kammaren med statsrådet Carlgren
              handlade det om överblickbara miljöprocesser. Det berörde gruvindustrin
              och de långa handläggningstiderna för miljöprövning som de är
              utsatta för. Statsrådet Carlgren sade vid det tillfället, för
              att citera från protokollet: Jag välkomnar en fortsatt gemensam
              diskussion. Det är bättre om vi löser detta problem än att vi
              skyller på varandra.
            </seg>
            <seg n="4db821dc">
              Herr talman! Jag tycker att det var en mycket bra ansats som
              statsrådet Carlgren hade vid det tillfället. Den här interpellationen
              är en fortsatt diskussion, men jag försöker även lyfta upp frågan
              ur en mer övergripande samhällsekonomisk aspekt. Därför ställde
              jag frågan till statsministern. Den berör nämligen många politikområden
              och den övergripande samhällsekonomin. Nu vill statsministern
              inte delta i den här debatten och har överlämnat frågan till statsrådet
              Carlgren. Det är väl helt okej det, men mitt syfte med interpellationen
              är ingenting annat än att skapa de bästa förutsättningarna för
              tillväxt och jobb i Sverige.
            </seg>
            <seg n="67902a03">
              En del i statsrådet svar är väldigt bra och sådant som jag måste
              ge honom kredit för. När han talar om större industriella verksamheter
              som är av stor betydelse för tillväxt och skapande av nya jobb
              är det mycket bra.
            </seg>
            <seg n="b53aeba5">
              Det som vi politiker inte kan göra är att skapa jobben. Men vi
              kan skapa förutsättningarna. Jag är övertygad, herr talman, om
              att vi behöver mycket mindre byråkrati i det här landet. Vi behöver
              mycket snabbare handläggningstider. Jag tror också att alla sektorsmyndigheter
              måste ha ett tydligt fokus på tillväxt.
            </seg>
            <seg n="14ad922e">
              Exemplet med gruvberget i Svappavaara och LKAB visar hur det
              egentligen inte ska få gå till. Det har pågått i över två år nu,
              och man är ännu inte i land. Detta är ett exempel på något som
              hotar Sveriges renommé som gruvnation. Jag förstår att statsrådet
              inte kan gå in på den saken närmare på grund av att det är en
              rättsprocess, men det är ett av många exempel; det finns massor
              av andra. Justitieminister Ask har här i kammaren verifierat att
              vi får längre och längre handläggningstider i domstolarna. Jag
              ställde interpellationen till statsministern därför att den berör
              väldigt många frågor.
            </seg>
            <seg n="1c63c4c5">
              Jag tolkar statsrådets interpellationssvar som nekande. Jag ska
              läsa upp mina frågor och hur jag tolkar svaren.
            </seg>
            <seg n="48414a78">
              Fråga 1: Avser statsministern att verka för att gällande miljölagstiftning
              och dess tillämpning förändras så att hänsyn till samhällsekonomiska
              konsekvenser även måste tas vid miljöprövningar? Svaret tolkar
              jag som ett nej.
            </seg>
            <seg n="3903e3cf">
              Fråga 2: Avser statsministern att verka för att det i regleringsbreven
              till myndigheter införs krav på kortare handläggningstider vid
              miljöprövning av investeringar i näringslivet, krav på minskad
              byråkrati och krav att övergripande samhällsekonomisk hänsyn ska
              prägla verksamheten? Även här tolkar jag svaret som ett nej.
            </seg>
            <seg n="19fcc198">
              Fråga 3: Avser statsministern att vidta några åtgärder med anledning
              av att olika statliga myndigheter kräver överprövning av andra
              myndigheters beslut? Också i detta fall tolkar jag svaret som
              ett nej.
            </seg>
            <seg n="8fd4905e">
              Jag utgår från att miljöministerns ord och svar också är statsministerns
              åsikt.
            </seg>
          </u>
          <note type="speaker" n="b2424e57">
            Anf. 71 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-12" n="c0ef10e6">
            <seg n="f80ca696">
              Herr talman! När det gäller de samhällsekonomiska konsekvenserna
              är det redan i dag så att miljöbalken innebär att man ska göra
              en avvägning av å ena sidan nyttan av skyddsåtgärder och å andra
              sidan kostnader för sådana åtgärder. Hela syftet med lagen är
              i själva verket att åstadkomma hållbar utveckling och inom ramen
              för det se till att mark, vatten och fysisk miljö i övrigt ska
              användas så att en samhällsekonomiskt långsiktigt god hushållning
              tryggas. Att uppfylla samhällsekonomiska krav är ett av själva
              syftena med lagen därav det svar som jag har gett.
            </seg>
            <seg n="d235d42d">
              Vill vi ha mindre byråkrati och snabbare handläggningstider?
              Ja, självklart! Det är därför vi har arbetat så intensivt med
              det. När vi har sett att vi har för långa handläggningstider har
              vi satsat stort på hela rättsväsendet. Dessutom gör vi regelförenklingar
              för att få fram bättre och snabbare beslut samt en omorganisation
              så att vi får kompetensen samlad. Det är inte heller där det skiljer
              sig.
            </seg>
            <seg n="a685a143">
              Kommer jag då att gå in och ompröva och se till att myndigheter
              inte överklagar beslut? Där är det helt enkelt så att jag ska
              se till att myndigheterna utför sitt uppdrag, och uppdraget för
              myndigheterna är också att säkerställa att de lagar som sektorsmyndigheten
              ansvarar för verkligen fungerar.
            </seg>
            <seg n="a752aefc">
              Principfrågan och skälet till att det har blivit en diskussion
              är som jag förstår det att Naturvårdsverket principiellt anser
              att vi ska tillämpa det regelverk som gäller i Europa det är alltså
              inget speciellt svenskt problem nämligen att man ska göra sammanhållna
              prövningar av hela verksamheten. Miljööverdomstolen har visat
              i sin praxis att det är så.
            </seg>
            <seg n="5dfa65b1">
              Frågan som nu ska bedömas är om LKAB har uppfyllt det kravet
              eller inte. Det är det Naturvårdsverkets överklagande syftar till.
              Vi ska här i riksdagen inte diskutera den frågan; det skulle strida
              mot grundlagen. Men det ska vara klart att det är det som överklagandet
              gäller, och dessa lagar, som även Sven-Erik Bucht står bakom,
              gäller i hela Europa. De är dessutom miljömässigt viktiga.
            </seg>
          </u>
          <note type="speaker" n="32a4f3df">
            Anf. 72 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-c366677d14ff1eb5-1" n="49450f70">
            <seg n="cbfe700d">
              Herr talman! Vi ska inte gömma oss bakom EU:s regelverk, herr
              statsråd. Det är väldigt lätt att hänvisa till dem och säga att
              vi måste göra si och så. Grannlandet Finland har exakt samma EU-regelverk
              och har en lika hård miljölagstiftning som vi. I Finland tar det
              i snitt 12 månader att pröva denna typ av verksamhet, i vårt land
              över 24.
            </seg>
            <seg n="912f5f48">
              Jag tror att vi behöver mindre byråkrati och att vi också måste
              ha förutsägbara system. Vi kan inte ha system där det enligt lagstiftningen
              blir okej bara om det är olika juridiska företrädare vid exempelvis
              en gruvindustrietablering. Hade det inte varit LKAB som öppnat
              den nya gruvan i Svappavaara utan ett annat bolag hade det blivit
              okej. Nu var det samma, och då blir det nej. Jag hävdar att det
              behövs en översyn av lagstiftningen. Vi kan inte ha det på detta
              sätt. Det hindrar tillväxt och skapar inte ett bra renommé för
              Sverige som gruvnation och industrination. Det finns massor av
              andra exempel än denna gruvetablering där det drar ut oerhört
              lång tid på handläggningen.
            </seg>
            <seg n="ea86a65e">
              I dag tar det åratal att få ett miljötillstånd. Tycker ministern
              att det är rimliga handläggningstider, eller behöver de förkortas?
              Att Naturvårdsverket som myndighet inte deltar i den inledande
              processen men sedan överprövar, tycker ministern att det är ett
              klokt sätt att agera i dessa frågor?
            </seg>
          </u>
          <note type="speaker" n="7a13b1ea">
            Anf. 73 ISAK FROM (S):
          </note>
          <u who="isak_from_0325ff" xml:id="i-666ea4113dcf0158-0" n="e1438945">
            <seg n="a8c1315d">
              Herr talman! Jag tackar Sven-Erik Bucht för en viktig interpellation.
              Jag anmälde mig till interpellationsdebatten när jag såg och läste
              statsrådets svar, som jag tänkte att han kanske kunde utveckla
              lite grann vad gäller den reform och den omorganisation som är
              på gång för miljödomstolarna. Hur ser statsrådet på detta, och
              när ska det vara klart? Det är rätt viktigt med tanke på framför
              allt de nya mindre bolag som söker möjligheter till gruvetableringar
              i framför allt Norrland.
            </seg>
            <seg n="3984af39">
              Vi har en historia med bland annat Scanminings konkurs i Blaiken
              i Storuman, vilken har skadat gruvnäringen. Man hade kanske inte
              de ekonomiska förutsättningarna klara innan man körde i gång och
              det var inte helt klart med de samlade miljötillstånden, visade
              det sig i efterhand. De nya ägarna, Lappland Goldminers, kommer
              att ompröva verksamheten ytterligare.
            </seg>
            <seg n="fa3dc8f2">
              Jag skulle vilja ha en kommentar från statsrådet om hur han ser
              på den nya organisationen och möjligheterna till riskkapital.
              Det är en förutsättning att man har en stark ekonomi innan man
              kör i gång med sin verksamhet, så att det finns en uthållighet.
            </seg>
          </u>
          <note type="speaker" n="acdb02fc">
            Anf. 74 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-13" n="c0ef10e6">
            <seg n="4cb10ea9">
              Herr talman! Det är lätt att debatten går på tomgång. Själva
              idén är att hålla den i ett läge där de nya reglerna ännu inte
              gäller fullt ut och inte har kunnat tillämpas fullt ut därför
              att organisationen inte har trätt i kraft och ändå säga att det
              här inte har löst några problem alls och fråga om jag är beredd
              att ändra på detta.
            </seg>
            <seg n="46310c76">
              Tycker jag att handläggningstiderna är för långa? Vill jag att
              de ska bli kortare? Ja, självklart! Det är därför jag har vidtagit
              alla dessa åtgärder.
            </seg>
            <seg n="3d5ccfaf">
              Är jag beredd att ompröva reglerna? Jag har redan gjort det.
              De träder nu i kraft vartefter. Vill jag ha mindre byråkrati?
              Ja, därför har jag lagt ned långt mycket mer kraft och gjort långt
              mycket mer åt detta än den regeringen som Sven-Erik Bucht och
              Isak From har stött. Jag välkomnar ert stora antibyråkratiska
              engagemang. Jag tycker att det är bra, och det behövs.
            </seg>
            <seg n="8e74c510">
              Sedan säger Sven-Erik Bucht att Naturvårdsverket inte är något
              bra exempel och undrar vad jag tycker om att de nu överklagar
              i detta stadium. Jag upprepar att jag enligt grundlagen är förbjuden
              att diskutera det ärende som Naturvårdsverket nu har överklagat.
              Det handläggs fortfarande i domstol. Ur den synpunkten är det
              lättare för Sven-Erik Bucht att föra den här debatten i dag, för
              än så länge är jag enligt grundlagen förhindrad att föra den.
            </seg>
            <seg n="c68e4c43">
              Frågan är också hur möjligheterna ser ut på riskkapitalmarknaden
              med den osäkerhet företagen har. En viss osäkerhet har företag
              alltid. Det är själva poängen med företag, men riskerna har minskat
              i och med att vi också förändrar regelverket och ger större möjligheter
              till förutsägbarhet genom att samla kompetensen på ett ställe.
              Om det kommer att räcka får vi bedöma när förändringarna är fullt
              ut genomförda.
            </seg>
          </u>
          <note type="speaker" n="d584b34a">
            Anf. 75 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-c366677d14ff1eb5-2" n="49450f70">
            <seg n="3377350d">
              Herr talman! Oaktat vad man kommer fram till när den här frågan
              slutgiltigt prövas är jag övertygad om att vi måste göra en översyn
              av miljöbalken för att det ska tydliggöras vad som egentligen
              gäller. Som jag ser det är det inte klokt om det skulle vara två
              bolag som hanterar detta. Då skulle det inte vara något problem
              att ge tillstånd. Nu kan vi se att det finns något fel i vår lagstiftning.
            </seg>
            <seg n="479aae91">
              Jag tycker att det är viktigt att vi har hårda miljökrav. Det
              är inte det jag är emot, utan det är procedurerna och otydligheten
              i lagstiftningen som vi måste komma till rätta med. Framför allt
              måste vi minska handläggningstiden. I grannländerna kan man hantera
              sådant här betydligt snabbare, och då måste vi också klara av
              det.
            </seg>
            <seg n="aec589f1">
              Nu förstärker man detta med fler nya domstolar. Det är bra, men
              jag hoppas att de också tillförs resurser så att också vi kan
              komma ned till högst ett års handläggningstid i den här typen
              av ärenden.
            </seg>
          </u>
          <note type="speaker" n="ba74f665">
            Anf. 76 ISAK FROM (S):
          </note>
          <u who="isak_from_0325ff" xml:id="i-666ea4113dcf0158-1" n="e1438945">
            <seg n="ba491bf4">
              Herr talman! I går besökte jag Tärnaby och diskuterade IGE Nordics
              tänkta etablering där. Det finns stora frågetecken hos befolkningen,
              framför allt den samiska delen av befolkningen, när det gäller
              huruvida den här etableringen är bra för samhället och bygden
              eller inte och huruvida en framtida gruvetablering ger svåra sår
              i naturen och den samiska själen.
            </seg>
            <seg n="a2689eaf">
              Bolaget presenterar att man kanske år 2016 kommer att ha blivit
              klar och fått alla tillstånd enligt det regelverk och den process
              som gäller i dag. Det är en väldigt lång tid, och precis som Sven-Erik
              Bucht säger behöver vi snabba upp detta för att bolaget ska ha
              möjligheter att göra detta på ett effektivt sätt. Med dessa långa
              handläggningstider blir det svårigheter att locka kapital. Finns
              det inte kapital blir det svårigheter för bolaget att starta.
              Då kan vi bara hoppas att det inte går som för Scanmining i Blaiken,
              det vill säga att man i alla fall chansar och drar i gång, och
              så går det åt skogen, med svåra miljökonsekvenser och så vidare
              som facit.
            </seg>
            <seg n="871123ff">
              Vi värnar ju gruvnäringen, och vi värnar utvecklingen. Därför
              hoppas vi att detta snabbas på.
            </seg>
          </u>
          <note type="speaker" n="afca50d6">
            Anf. 77 Miljöminister ANDREAS CARLGREN (C):
          </note>
          <u who="andreas_carlgren_minister_2006" xml:id="i-9e93c65d712f2cbc-14" n="c0ef10e6">
            <seg n="03678e91">
              Herr talman! Jag tackar för debatten. Jag konstaterar att vi
              är helt överens om att det ska bli mindre byråkrati, kortare handläggningstider
              och större förutsägbarhet. Vi har också klarlagt att miljöbalken
              är till just för att man ska ta hänsyn också till de samhällsekonomiska
              konsekvenserna.
            </seg>
            <seg n="052ef85c">
              Jag har svarat på de frågor som har ställts och kan till sist
              bara tillägga att det dessutom finns ett utmärkt sätt för företag
              att skynda på handläggningsprocesser, och det är att se till att
              man redan på förhand har förberett sig på de krav som lagen ställer.
              Gör man det är det mycket enklare att få en snabb handläggning.
              Det är klart att vi ska ta oss an både företagens sätt att arbeta
              och med myndigheternas och domstolarnas sätt att arbeta, så att
              det blir kortare handläggningstider. Det är dit vi ska.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="506d121c">
            17 § Svar på interpellation 2010/11:300 om EU-rätten och lönedumpning
          </note>
          <note type="speaker" n="786a86c4">
            Anf. 78 Statsrådet ULF KRISTERSSON (M):
          </note>
          <u who="minister_id" xml:id="i-9e93c65d712f2cbc-15" n="6e4e9428">
            <seg n="0b73f6b1">
              Herr talman! Jonas Sjöstedt har frågat mig vilken bedömning jag
              gör om en lucka i EU-rätten och om jag är beredd att lyfta frågan
              i EU för att se till att arbetstagare, oavsett nationalitet, inte
              missgynnas av det nuvarande regelverket.
            </seg>
            <seg n="378846b6">
              Jonas Sjöstedts frågor gäller tillämpningen av EU-förordningen
              883/2004 om samordning av de sociala trygghetssystemen. Reglerna
              i denna förordning avser att samordna sociala trygghetsförmåner
              när personer flyttar mellan medlemsländerna. Reglerna ska skydda
              arbetstagare och egenföretagare från att bli oförsäkrade eller
              dubbelförsäkrade. Dessutom ska de när de flyttar inom unionen
              ha ett sammanhängande försäkringsskydd och inte förlora intjänade
              rättigheter bara för att de byter arbets- eller bosättningsland.
            </seg>
            <seg n="1c49ee43">
              EU-reglerna i förordning 883/2004 fastställer i vilket land en
              migrerande person ska vara försäkrad. Reglerna garanterar dessutom
              att man ska kunna lägga samman försäkringsperioder som man tjänat
              in i olika medlemsländer om det skulle behövas för att uppfylla
              försäkringsvillkor i ett nytt inflyttningsland. Vidare ska man
              kunna ta med sig socialförsäkringsförmåner vid flytt inom unionen.
            </seg>
            <seg n="6e11993d">
              Huvudregeln i förordningen innebär att man är försäkrad för socialförsäkringsförmåner
              i det land där man arbetar. Eftersom EU-reglerna i förordningen
              endast är samordnande och inte harmoniserande gäller den nationella
              lagstiftningen i varje medlemsland. Det innebär att försäkringens
              villkor, omfattning och administration regleras nationellt.
            </seg>
            <seg n="a9f25fcd">
              Men undantag finns från huvudregeln att man ska vara försäkrad
              i arbetslandet. När en person sänds ut för att arbeta under en
              begränsad tid för sin arbetsgivares räkning till ett annat medlemsland
              kan så kallad utsändning föreligga. Under förutsättning att personen
              är omfattad av försäkringen i utsändningslandet vid tillfället
              för utsändning och att anställningen hos arbetsgivaren fortsätter
              kan personen i fråga undantas från att bli omfattad av det nya
              arbetslandets försäkring. En utsändning kan vara aktuell vid begränsade
              arbetsinsatser upp till 24 månader. Om den förväntade arbetsinsatsen
              avses vara för längre tid är det inte utsändning. I stället gäller
              huvudregeln, nämligen att personen omfattas av det nya arbetslandets
              lagstiftning.
            </seg>
            <seg n="e0fb360f">
              I förordning 883/2004 fastställs således försäkringstillhörigheten.
              Av det följer att avgifter till försäkringen ska betalas i det
              land vars försäkring personen omfattas av.
            </seg>
            <seg n="d42dc656">
              Jag anser inte att utsändningsreglerna i förordning 883/2004
              om samordning av de sociala trygghetssystemen utgör en lucka i
              EU-rätten. Regeln har funnits länge och underlättar den fria rörligheten
              för personer inom unionen. Regeln syftar till att trygga en kontinuerlig
              försäkringstillhörighet för personer som under kortare uppdrag
              utför arbete i olika medlemsstater för sin arbetsgivares räkning.
              Regeln missgynnar inte de enskilda arbetstagare som fortsatt får
              tillhöra samma försäkring under tidsbegränsade arbetsinsatser
              under arbete i det mottagande landet.
            </seg>
          </u>
          <note type="speaker" n="2c7b0553">
            Anf. 79 JONAS SJÖSTEDT (V):
          </note>
          <u who="jonas_sjostedt_818231" xml:id="i-3dd492c2550007cf-2" n="932c699f">
            <seg n="c856cc2f">
              Herr talman! Jag vill tacka statsrådet Kristersson för svaret
              på den här interpellationen. Samtidigt kan jag inte dölja att
              jag är besviken över svaret. Jag tycker att man visar en ovilja
              att agera mot det som jag ser som ett klockrent exempel på lönedumpning,
              som sanktioneras av Europeiska unionen och förordningen 883/2004.
              Vad det handlar om är att arbetskraft från olika länder som i
              Sverige arbetar på samma arbetsplats behandlas helt olika bara
              för att de har olika nationaliteter. Medan en svensk byggnadsarbetare
              kan följa svenska kollektivavtal och få den lön som man har slutit
              avtal om kan den polske byggnadsarbetaren som gör samma arbete
              få ett löneavdrag med 21,5 procent för att betala sina egna sociala
              avgifter.
            </seg>
            <seg n="4f33ea82">
              Vad innebär detta i praktiken? Det innebär för det första att
              den polska arbetaren diskrimineras, att han får lägre lön fastän
              han är värd samma lön för samma arbete.
            </seg>
            <seg n="0f5d99a0">
              För det andra ingår det att de svenska kollektivavtalen kringgås.
              Kollektivavtalen och avtalsparternas rätt att sluta dessa avtal
              är en grundstomme i den svenska arbetsmarknadsmodellen.
            </seg>
            <seg n="8f5cba78">
              En tredje effekt är att svenska företag som behandlar sina anställda
              väl och korrekt, vilket de flesta företag gör, sluter kollektivavtal
              och respekterar dem konkurreras ut av företag som får en stor
              konkurrensfördel av denna legaliserade lönedumpning. Självklart
              förlorar också svenska löntagare arbetstillfällen på kuppen.
            </seg>
            <seg n="c4e003d9">
              Detta som ska vara en tillfällig regel som man skulle kunna tänka
              sig skulle gälla några veckor gäller här 24 månader. Det kan vara
              hela kontraktstiden för ett större byggnadsarbete. Man kan lägga
              till ytterligare en effekt av EU-regeln. Det är att man kan se
              att när utländska bolag får den konkurrensfördelen går också staten
              miste om skatteintäkter.
            </seg>
            <seg n="0f0b6dc4">
              Byggnads har undersökt vilka som är anställda vid stora byggnadsprojekt,
              Citytunneln i Malmö, Citybanan i Helsingfors och Norra länken.
              Här har man kommit fram till att ungefär 45 procent av dem som
              arbetar betalar skatt i ett annat land. Det går inte att utesluta
              att det finns ett samband mellan att de är billigare och att man
              också tappar stora skatteintäkter.
            </seg>
            <seg n="f27c96f2">
              Omsorgen om dem som arbetar, respekten för kollektivavtalssystemet
              och också omsorgen om statens finanser talar för att Sverige har
              ett intresse för att täppa till luckan. Det blir en sorts lackmustest
              på om regeringen menar allvar med att man ska respektera den svenska
              arbetsmarknadsmodellen.
            </seg>
            <seg n="98f93780">
              Det finns ett sätt att lösa detta. Det är att i EU resa kravet
              på en värdlandsprincip. Huvudregeln ska vara att när man arbetar
              i ett annat land ska man åtminstone uppfylla värdlandets villkor.
              Det är det normala och rimliga att ha det på det sättet. Om man
              inte gör det hamnar man i situationen av lönedumpning och tillbakapressning
              av löntagarnas villkor.
            </seg>
            <seg n="6e307706">
              Nu har Byggnads uppmärksammat oss på EU-regeln. De har själva
              skrivit till EU-kommissionen och bett EU-kommissionen se över
              detta. Det skulle vara bra som Sverige klev in på Byggnads sida
              och säger: Det här är inte en rimlig effekt av regelverket. Det
              går att arbeta i varandras länder utan att öppna för en legaliserad
              lönedumpning. Jag beklagar att regeringen inte verkar vara beredd
              att göra det.
            </seg>
            <seg n="57c65cff">
              Jag skulle också vilja formulera en fråga till ministern: Är
              det rimligt att sida vid sida står en svensk byggnadsarbetare
              och en polsk byggnadsarbetare, och polacken ska ha över 20 procent
              lägre lön? Är det rimligt att det är på det sättet?
            </seg>
          </u>
          <note type="speaker" n="c1fbe670">
            Anf. 80 FINN BENGTSSON (M):
          </note>
          <u who="finn_bengtsson_40fb24" xml:id="i-af97b97a851d9ea1-1" n="79a43bf3">
            <seg n="0cf4d955">
              Herr talman! Jonas Sjöstedt tar upp ett problem som han har upplevt
              ganska länge eftersom frågeställningen har förekommit i frågestunder
              med både enskilda ministrar och statsministern, om jag inte minns
              fel. Nu kommer den i form av en interpellation. Jag är mycket
              tacksam för det.
            </seg>
            <seg n="c55d613a">
              Jag vill rikta ett stort tack till socialförsäkringsministern
              som ger ett utförligt och uttömmande svar om hur det förhåller
              sig med regelverket och belyser alla de aspekter och hänsynstaganden
              som finns inlagt i EU-rätten på detta område. Det är viktigt att
              konstatera att det som kommit fram i svaret från statsrådet är
              att det handlar om att också titta på den fria rörligheten inom
              unionen.
            </seg>
            <seg n="a1eb30f7">
              Man kan reflektera på ett allmänpolitiskt plan om Jonas Sjöstedts
              engagemang. Här har man tagit upp en fråga som fackföreningen
              Byggnads har verkat för under lång tid och gör den till sin egen.
              Det finns naturligtvis ett vidare perspektiv. Det finns inte bara
              fackföreningsintressen utan också företagsintressen och kundintressen
              att bevaka. Som politiker måste man titta på hela bilden.
            </seg>
            <seg n="f5d24b7f">
              Det är nog så viktigt att frågan har kommit upp. Men man får
              ändå konstatera att det är lite förvånande att ett parti som är
              så starkt EU-tvivlande som Jonas Sjöstedts parti är, för att inte
              säga direkt EU-fientligt i vissa sammanhang, nu tycker att det
              är hög tid att vi i Sverige ger oss på övriga medlemsländer och
              talar om den svenska modellen.
            </seg>
            <seg n="422225a5">
              Det finns faktiskt den polska modellen, den holländska modellen
              och många andra modeller. Jag vet att annars brukar Vänsterpartiets
              retorik handla om sitt intresse att inte vara så nära EU och fjärma
              sig från EU med motivet att det är varje lands och befolknings
              ansvar att ha sin egen struktur.
            </seg>
            <seg n="30fdebaf">
              Nu råkar det vara så att vi har olika lösning, precis som skrivs
              i interpellationssvaret, för hur man förhåller sig till sociala
              avgifter. Det kan också vara rimligt att anta som står i ministerns
              svar att man hyllar principen om den fria rörligheten när det
              handlar om tillfälliga rörelser. Är de permanenta blir det på
              ett annat sätt.
            </seg>
            <seg n="45d413f1">
              Att i det här läget gå in och med ett imperativ, som sägs i interpellantens
              andra fråga, se till att arbetstagare får samma villkor är nästan
              att ge sig på övriga medlemsländerna. Det gör man utan att ställa
              sig frågan om deras modeller inte är värda någonting.
            </seg>
            <seg n="2e9d9538">
              Man kan ha olika synpunkter på de olika modellerna. Den svenska
              modellen fungerar alldeles utmärkt för svenska förhållanden. Jag
              känner mig mycket mindre bekväm med att påstå att alla våra medlemsländer
              inom EU ska tvingas ta på sig den modellen i oträngt mål.
            </seg>
            <seg n="c619154e">
              Vi har ett regelverk som för tillfället, precis som beskrivs
              i ministerns svar, är ett balanserat övervägande. Det gäller om
              man ska gynna fri rörlighet, någonting som man kan ifrågasätta
              att Vänsterpartiet är så positivt till i grunden, eller om man
              ska gynna vissa partsintressen som gör det svårare för andra medlemsländers
              strukturer att göra sig gällande inom ramen för den fria rörligheten.
            </seg>
            <seg n="9f39f02b">
              Herr talman! Jag tycker avslutningsvis att det har varit väldigt
              klargörande med interpellantens fråga, som han ofta återkommer
              till, och nu ett förtydligat svar från regeringen i form av socialförsäkringsministerns
              utförliga svar på den viktiga frågeställningen.
            </seg>
          </u>
          <note type="speaker" n="4151a8e5">
            Anf. 81 Statsrådet ULF KRISTERSSON (M):
          </note>
          <u who="minister_id" xml:id="i-9e93c65d712f2cbc-16" n="6e4e9428">
            <seg n="658047f9">
              Herr talman! Ska vi vara noga är det två delar. Den ena delen
              handlar om samordningsreglerna. Det är därför frågan har kommit
              till mig trots att den var ställd till arbetsmarknadsministern
              från början. Jag har ansvar för just detta. Det är i huvudsak
              i den rollen och i det perspektivet jag har svarat.
            </seg>
            <seg n="3ef09955">
              Den andra delen handlar om utstationeringsdirektivet. Det är
              inte min fråga, utan det är specifik fråga som kanske bör riktas
              speciellt till arbetsmarknadsministern och där det pågår ett annat
              arbete.
            </seg>
            <seg n="09cb6346">
              Jag vill vara tydlig med detta. Den lucka som ändå antyds här
              skulle vara att antingen ta bort utsändningsreglerna helt och
              hållet. De flesta är överens om att det förenklar tillvaron för
              många. När vi diskuterar med andra icke-EU-länder är det tvärtom
              ännu längre period man vill ha. Tvåårsregeln är här ganska etablerad.
              Det andra vore det som varken jag eller interpellanten vill, nämligen
              en långtgående harmonisering av lagstiftningen. Det är inte heller
              aktuellt. Det är de verktyg vi har i dag för att öka möjligheterna
              för människor att arbeta på andra ställen.
            </seg>
            <seg n="62589783">
              Den andra frågan, och den äger sin giltighet, gäller utstationeringsdirektivet.
              Där konstaterar vi bara att kommissionen har tagit upp frågan
              och att vi kommer att lägga fram ett lagförslag för att förbättra
              tillämpningen av direktivet i samarbete med arbetsmarknadens parter.
              Vi är positiva till att en sådan dialog förs. Men här finns bekymmer.
            </seg>
          </u>
          <note type="speaker" n="4e2fd3f5">
            Anf. 82 JONAS SJÖSTEDT (V):
          </note>
          <u who="jonas_sjostedt_818231" xml:id="i-3dd492c2550007cf-3" n="932c699f">
            <seg n="8558ae47">
              Herr talman! Jag vill först vända mig till Finn Bengtsson efter
              hans lilla inlägg i diskussionen.
            </seg>
            <seg n="e2de9510">
              Vad vi diskuterar här är inte principen om man ska få arbeta
              i varandras länder eller inte. Vi hade en diskussion om övergångsregler
              när man öppnade upp arbetsmarknaderna mot de nya medlemsländerna.
              Vänsterpartiet var emot övergångsregler. Det vi är för är att
              den som arbetar i Sverige har rätt att behandlas anständigt och
              ska ha svenska kollektivavtal. Det får man hålla isär.
            </seg>
            <seg n="c6534de7">
              Det jag skulle vilja fråga Finn Bengtsson är: Varför vill du
              inte gynna seriösa svenska företag som behandlar sina anställda
              väl och vill ha kollektivavtal? Varför ska de konkurreras ut av
              företag som systematiskt utnyttjar underbetald arbetskraft från
              andra länder? Det är en fråga som man ska ställa sig som moderat,
              konservativ och företagsvän. Varför ska de seriösa företagen inte
              gynnas till exempel i samband med upphandlingar?
            </seg>
            <seg n="0f6d76d4">
              Ett av skälen till att mitt parti är kritiskt mot Europeiska
              unionen är just att den används som murbräcka för att angripa
              den svenska modellen på arbetsmarknaden. Till det kan man lägga
              många andra nackdelar som brist på demokrati och fullständigt
              sönderfall i valutaunionen.
            </seg>
            <seg n="4ed09d6b">
              Jag vill också påminna om att ett av löftena i folkomröstningen
              om EU-medlemskapet var att den svenska modellen på arbetsmarknaden
              skulle respekteras. Vi kan nu klart se att så är inte fallet.
              Här tycker jag att man kan se ett mönster i regeringens agerande
              eller snarare brist på agerande. Man ger läpparnas bekännelse
              till den svenska modellen på arbetsmarknaden, och sedan gör man
              ingenting när Europeiska unionen angriper samma modell. Förordningen
              883 är ett exempel på det. Ett annat tydligt exempel är Lavaldomen.
              Där gick Byggnads och även Elektrikerförbundet ut i konflikt just
              för att löntagare som kommer från andra länder ska ha rätt till
              samma villkor, vare sig mer eller mindre utan samma villkor, som
              den som arbetar i Sverige. Trots att Lavaldomen blev ett frontalangrepp
              på den principen har regeringen inte gjort någonting för att garantera
              att det ska bli bättre i framtiden. Det är som om man använder
              Europeiska unionen som en murbräcka för att försvaga fackföreningarnas
              ställning.
            </seg>
            <seg n="61a9a9a8">
              Det här leder till långtgående konflikter. För det första innebär
              det att man diskriminerar till exempel löntagare från Baltikum
              och Polen. Helt fel i sig. De har rätt till samma behandling som
              svenska löntagare.
            </seg>
            <seg n="85cc14e0">
              För det andra kan det innebära att man pressar tillbaka svenska
              löntagares villkor, vilket jag som socialist självklart motsätter
              mig.
            </seg>
            <seg n="6224ed2c">
              För det tredje missgynnas seriösa företag som riskerar att förlora
              upphandlingar och arbetstillfällen.
            </seg>
            <seg n="b7667902">
              För det fjärde riskerar det att underblåsa främlingsfientligheten
              i det svenska samhället om man kan börja skylla på polackerna
              eller letterna när det inte är deras fel utan de bara söker sig
              möjlighet till arbete och utkomst.
            </seg>
            <seg n="f93f90c6">
              Till det kan man också lägga de senaste förslagen, bland annat
              i europakten och sexpacket om ekonomisk styrning, där EU direkt
              säger att man ska gå in i den svenska lönebildningen och regeringen
              inte protesterar mot det utan är beredd att ta det. Jag menar
              att det här är ett grundligt löftessvek jämfört med det som sades
              i samband med folkomröstningen om EU-medlemskapet.
            </seg>
            <seg n="4fdede8b">
              Sedan till den mer detaljerade diskussionen om förordningen 883.
              Varför ska tidsgränsen vara 24 månader? Är inte det väldigt länge?
              Två år. Varför kan inte regeringen vara för en kortare tid sex
              månader, ett år? Är det inte ganska rimligt att om man är två
              år i ett land ska värdlandets regler gälla? Jag kan inte se att
              det skulle vara ett hinder för den fria rörligheten att man ordnar
              det så att värdlandets regler följs fullt ut.
            </seg>
            <seg n="1e5005cd">
              Sedan välkomnar jag att man ser över utstationeringsdirektivet.
              Problemet är att Lavaldomen inte bara hänvisar till utstationeringsdirektivet
              utan till själva fördragstexten där principen om fri rörlighet
              faktiskt överordnas fackliga rättigheter. Därmed borde man också
              få ett undantag i själva fördragstexten för att garantera svenska
              löntagares rättigheter på arbetsmarknaden.
            </seg>
          </u>
          <note type="speaker" n="64f55265">
            Anf. 83 FINN BENGTSSON (M):
          </note>
          <u who="finn_bengtsson_40fb24" xml:id="i-af97b97a851d9ea1-2" n="79a43bf3">
            <seg n="7e6cc1a0">
              Herr talman! Den här interpellationen berör naturligtvis fackföreningsintressen
              och arbetsmarknad, men den berör också socialpolitiken i en vidare
              kontext. Det kanske är just därför som socialförsäkringsministern
              är den som besvarar interpellationen.
            </seg>
            <seg n="4fdccd47">
              Det är nämligen så att socialpolitiken som sådan är något som
              vi under subsidiaritetsprincipen har värnat allra mest inte ska
              tvingas på olika länder inom EU:s gemenskap. Varje land har en
              möjlighet att påverka sin egen sjukvård, sina egna sociala trygghetssystem
              för att vi ska kunna få till exempel varje lands hälso- och sjukvård
              och även medborgarnas trygghet vid sjukdom på bästa sätt tillgodosedd
              enligt den tradition som man parlamentariskt i dessa länder har
              önskat sig.
            </seg>
            <seg n="e1bbacd0">
              Nu pågår ett väldigt viktigt arbete med att försöka titta över
              om det även finns gemensamma strukturer i socialpolitiken inom
              Europeiska unionen. Det är en väldigt löslig diskussion som precis
              har påbörjats och som i den här riksdagen tangerar socialförsäkringsutskottet.
            </seg>
            <seg n="2bf7df58">
              Det var därför jag reagerade på den andra imperativa frågan som
              kom från Jonas Sjöstedt, att utifrån ett fackföreningsmässigt
              perspektiv, ett arbetsmarknadsperspektiv tycka att ministern skulle
              se till att arbetstagare och så vidare.
            </seg>
            <seg n="b21c03a5">
              Det kan inte vara en vettig ingångsvariabel i en diskussion att
              imperativt komma in och ha synpunkter på alla andra länders socialpolitik
              som detta berör i samband med att man inom Europeiska unionen
              ska försöka hitta vilket ramverk som vi möjligen vill se enhetligt
              inom unionen för att också på sikt öka den fria rörligheten inom
              till exempel socialt företagande eller andra delar som berör den
              sociala delen av vårt ansvarsområde.
            </seg>
          </u>
          <note type="speaker" n="4bbe19f2">
            Anf. 84 Statsrådet ULF KRISTERSSON (M):
          </note>
          <u who="minister_id" xml:id="i-9e93c65d712f2cbc-17" n="6e4e9428">
            <seg n="3c26c8d3">
              Herr talman! Vi tycker att det är bra att det finns ett grundläggande
              regelverk som underlättar för den fria rörligheten. Det finns
              naturligtvis ingen naturlag som säger två år. Många länder vill
              ha en längre tid. Man kan diskutera var gränsen ska gå någonstans.
              Den är till för att underlätta, att ge så få byten av system som
              möjligt och att understryka respekten för varje lands egen särart
              i de här avseendena. Jag uppfattar inte att det pågår någon diskussion
              just nu om att förändra tvåårsgränsen till någonting annat.
            </seg>
            <seg n="31c7acb5">
              När det gäller utstationeringsdirektivet är avsikten inte att
              man ska kunna missbruka och utnyttja någon på ett otillbörligt
              sätt. Därför är det bra att det nu sker en process i kommissionen
              där man tillsammans med arbetsmarknadens parter kommer fram till
              ett regelverk som hindrar detta. Men i grund och botten ska vi
              uppskatta att det finns system som underlättar den rörlighet som
              för bara några decennier sedan var mycket svårare för många människor.
            </seg>
          </u>
          <note type="speaker" n="50e0841b">
            Anf. 85 JONAS SJÖSTEDT (V):
          </note>
          <u who="jonas_sjostedt_818231" xml:id="i-3dd492c2550007cf-4" n="932c699f">
            <seg n="f90dcee0">
              Herr talman! Jag vill börja med att vända mig till Finn Bengtsson
              återigen. Om jag hade krävt att man skulle ha ändrat i socialförsäkringssystemet
              i Polen eller i Lettland hade jag förstått din kritik. Men min
              kritik handlar uteslutande om att den som arbetar i Sverige ska
              ha rimliga villkor. Det är faktiskt den svenska regeringens skyldighet
              att se över att det fungerar på ett rimligt sätt. Därför lägger
              man förslag om allt från bärplockare som kommer från andra länder
              till byggnadsarbetare och hur de ska ha det. Det menar jag är
              snudd på en självklarhet.
            </seg>
            <seg n="c18381d0">
              Jag skulle ändå vilja få ett tydligare besked av ministern. En
              sak är att vilja underlätta den fria rörligheten. Det är oomstritt
              i den här diskussionen att det är rimligt. Men det skulle ju kunna
              ske genom att den som arbetar här har svenska villkor full ut.
              Jag tror inte att den polske byggnadsarbetaren är missnöjd om
              han får 20 procent högre lön. Jag tror att de gärna skulle jobba
              här under de villkoren också.
            </seg>
            <seg n="15158327">
              På något sätt är det också en lite moralisk fråga. Är det rimligt
              att man har olika lön bara för att man kommer från olika länder?
              Är det inte ett sätt att utnyttja människor från andra av EU:s
              medlemsländer att låta dem arbeta här med sämre villkor? Om vi
              drar slutsatsen att det är rimligt att man om man kommer från
              olika länder men gör samma arbete har samma rättigheter och samma
              lön, är det inte då dags att agera?
            </seg>
            <seg n="7499eb1e">
              Här handlar det inte om en liten regel som används för att underlätta
              smidig rörlighet på arbetsmarknaden. Här är det ju ett kryphål
              i lagen, en lucka i systemet som gör att man systematiskt kan
              dumpa lönevillkoren för tusentals människor som arbetar och göra
              det under lång tid. Då menar jag att man har gått ifrån det som
              är regelns ursprungliga syfte, att underlätta rörligheten, och
              gått in i någonting som snarare handlar om att sänka löntagarnas
              villkor på den gemensamma arbetsmarknaden.
            </seg>
            <seg n="103213a4">
              Med det, herr talman, vill jag tacka för den här debatten. Jag
              vill tacka statsrådet, talmannen och meddebattören. Tack så mycket!
            </seg>
          </u>
          <note type="speaker" n="ebfdc224">
            Anf. 86 Statsrådet ULF KRISTERSSON (M):
          </note>
          <u who="minister_id" xml:id="i-9e93c65d712f2cbc-18" n="6e4e9428">
            <seg n="3d6984b6">
              Herr talman! Mycket kort vill jag säga att jag förstår de resonemang
              Jonas Sjöstedt för, utan tvekan. Jag tror bara att om man nu skulle
              ställa kravet att omedelbart byta till värdlandets, arbetslandets,
              socialförsäkringssystem skulle det allvarligt försämra möjligheterna
              för många människor att arbeta i olika länder. Det var inte avsikten.
            </seg>
            <seg n="44aad567">
              Sedan är jag den förste att säga att tvåårsgränsen alltid kan
              diskuteras. Just nu är den dominerande. Många andra länder föreslår
              en längre gräns än två år. Vi har inte sett några skäl att ha
              en annan uppfattning just nu än att tvåårsgränsen gäller.
            </seg>
          </u>
          <note n="8bd92f50">
            Överläggningen var härmed avslutad.
          </note>
          <note n="73e205ba">
            18 § Hänvisning av ärenden till utskott
          </note>
          <note n="d19bed88">
            Föredrogs och hänvisades
          </note>
          <note n="f1e845a0">
            19 § Förnyad bordläggning
          </note>
          <note n="445ff127">
            Föredrogs och bordlades åter
          </note>
          <note n="55fb19af">
            20 § Bordläggning
          </note>
          <note n="9d89400f">
            Anmäldes och bordlades
          </note>
          <note n="14d403bd">
            21 § Anmälan om interpellationer
          </note>
          <note n="77eebc26">
            Anmäldes att följande interpellationer framställts
          </note>
          <note n="73fc7798">
            den 11 april
          </note>
          <note n="016ef2b5">
            Monica Green
          </note>
          <note n="016ef2b5">
            Monica Green
          </note>
          <note n="072ab402">
            Carina Adolfsson Elgestam
          </note>
          <note n="7e45a337">
            Interpellationerna redovisas i bilaga som fogats till riksdagens
            snabbprotokoll tisdagen den 26 april.
          </note>
          <note n="1a7114db">
            22 § Anmälan om frågor för skriftliga svar
          </note>
          <note n="c59cae54">
            Anmäldes att följande frågor för skriftliga svar framställts
          </note>
          <note n="73fc7798">
            den 11 april
          </note>
          <note n="f57219dc">
            Amineh Kakabaveh
          </note>
          <note n="d78b9c59">
            den 12 april
          </note>
          <note n="fb5a3164">
            Carina Hägg
          </note>
          <note n="59c15948">
            Gustav Fridolin
          </note>
          <note n="c8d67396">
            Frågorna redovisas i bilaga som fogats till riksdagens snabbprotokoll
            tisdagen den 26 april.
          </note>
          <note n="2b34c6e1">
            23 § Anmälan om skriftliga svar på frågor
          </note>
          <note n="bb5f5d42">
            Anmäldes att skriftliga svar på följande frågor inkommit
          </note>
          <note n="73fc7798">
            den 11 april
          </note>
          <note n="fb5a3164">
            Carina Hägg
          </note>
          <note n="d78b9c59">
            den 12 april
          </note>
          <note n="c27d0e0f">
            Johan Andersson
          </note>
          <note n="59db7617">
            Krister Örnfjäder
          </note>
          <note n="4fb7a13a">
            Svaren redovisas i bilaga som fogats till riksdagens snabbprotokoll
            tisdagen den 26 april.
          </note>
          <note n="c52ff63e">
            24 § Kammaren åtskildes kl. 18.58.
          </note>
          <note n="b2699813">
            Förhandlingarna leddes
          </note>
          <note n="8c14605c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
