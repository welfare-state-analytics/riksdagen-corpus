<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--27</head>
          <docDate when="2010-12-03">2010-12-03</docDate>
        </div>
      </front>
      <body>
        <div>
          <note n="5cd33e2a">
            ﻿
          </note>
          <note n="812e464d">
            Riksdagens protokoll
          </note>
          <note n="7ff6ec46">
            2010/11:27
          </note>
          <note type="date" n="311f28f8">
            Fredagen den 3 december
          </note>
          <note n="2591e18b">
            Kl. 09:00 - 13:16
          </note>
          <note n="df97d6f2">
            1 § Anmälan om fördröjda svar på interpellationer
          </note>
          <note n="d4c39296">
            Till riksdagen hade inkommit följande skrivelser:
          </note>
          <note n="08dbd23b">
            Interpellation 2010/11:84
          </note>
          <note n="be0ad2c2">
            Interpellation 2010/11:84 Långtidsarbetslösheten och fas 3
          </note>
          <note n="da713d4b">
            Interpellationen kommer att besvaras onsdag 22 december 2010.
          </note>
          <note n="821e7218">
            Skälet till dröjsmålet är inbokade engagemang som inte kan ändras.
          </note>
          <note n="859163a2">
            Catharina Nordlander
          </note>
          <note n="ca74e540">
            Interpellation 2010/11:107
          </note>
          <note n="efee0488">
            Interpellation 2010/11:107 Licensjakt på varg
          </note>
          <note n="23e84a35">
            Interpellationen kommer att besvaras onsdagen den 22 december
            2010. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="d38bd20b">
            Lena Ingvarsson
          </note>
          <note n="853d6f47">
            2 § Svar på interpellation 2010/11:78 om apoteksservice i glesbygden
          </note>
          <note type="speaker" n="634ec442">
            Anf. 1 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-0" n="9562be9a">
            <seg n="3e33f527">
              Fru talman! Carina Adolfsson Elgestam har frågat mig vilka åtgärder
              jag avser att vidta för att garantera tillgängligheten till läkemedel
              i glesbygden samt vilka åtgärder jag avser att vidta för att skapa
              en förutsägbarhet i apoteksservicen i glesbygden.
            </seg>
            <seg n="1a4e2c78">
              Regeringen redovisade i propositionen Omreglering av apoteksmarknaden
              uppfattningen att omregleringen här, liksom i andra länder, kommer
              att leda till ett ökat antal apotek och därigenom en bättre tillgänglighet
              till läkemedel samt en förbättrad service för konsumenten. Eftersom
              det inte med säkerhet kunde förutses hur apoteksetableringen skulle
              komma att se ut i Sverige borde åtgärder vidtas för att säkerställa
              läkemedelsförsörjningen från apotek.
            </seg>
            <seg n="6a0b702b">
              Aktörerna på marknaden har fått ett delat ansvar för apotekstäckningen
              i landet genom att det i samband med avyttringen av delar av Apoteket
              AB knöts villkor om detta. Ordningen bedömdes i propositionen
              som förutsebar och proportionerlig för den som etablerar sig på
              marknaden genom att det vid avyttringen blir klart både i vilken
              omfattning verksamheten kan bedrivas och hur stort det samhälleliga
              ansvaret för apotekstäckningen blir. Ansvaret innebär att ett
              drygt hundratal apotek i glesbygd inte får läggas ned av de nya
              apoteksaktörerna. Undantag gäller om aktören samtidigt med nedläggningen
              tillsett att ett nytt apotek öppnat inom orten eller om antalet
              apotek ökat på orten sedan åtagandet gjordes. Avtalen gäller i
              tre år och kan därefter förlängas efter särskild överenskommelse
              mellan parterna.
            </seg>
            <seg n="3ec5d22d">
              Systemet med apoteksombud fyller en viktig funktion i många gles-
              och landsbygder, inte minst för många äldre kunder. Dagens apoteksombud
              kan därför inte avvecklas innan noggranna analyser av framtida
              behov har gjorts. I ägardirektiven för Apoteket AB anges därför
              att bolaget fram till den 1 juli 2012 ska behålla befintliga apoteksombud
              i den utsträckning det behövs för att upprätthålla en god läkemedelsförsörjning
              på orten.
            </seg>
            <seg n="67fe942a">
              Regeringen ser vidare framför sig att distanshandeln fortsätter
              att utvecklas. Tillgången till läkemedel i glesbygd bör därför
              ses i ett vidare perspektiv än tillgången till fullständiga apotek
              och apoteksombud.
            </seg>
            <seg n="75e045f9">
              Reformen ska följas upp och utvärderas efter tre år, bland annat
              avseende effekter på tillgänglighet, service och tjänsteutbud.
              Regeringen har därför gett Myndigheten för tillväxtpolitiska utvärderingar
              och analyser Tillväxtanalys i uppdrag att följa och analysera
              den geografiska tillgängligheten till läkemedel med anledning
              av omregleringen av apoteksmarknaden. En delrapport med en första
              uppföljning ska lämnas senast den 31 december 2011 och uppdraget
              ska slutredovisas senast den 31 december 2012. Även Statskontoret
              har fått uppdrag på området. Häri ingår att utvärdera om utformningen
              av omregleringen har fungerat tillfredsställande i alla delar
              av landet. En delrapport med en första utvärdering ska lämnas
              senast den 1 juni 2012 och uppdraget ska slutredovisas senast
              den 1 juni 2013. Uppföljning av reformen är av central betydelse
              och kommer att ge underlag för att bedöma ett eventuellt behov
              av åtgärder för att garantera tillgängligheten till läkemedel
              och apoteksservice i alla delar av landet även efter utgången
              av övergångsperioden på tre år.
            </seg>
          </u>
          <note type="speaker" n="52a2018f">
            Anf. 2 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a997b138a45e59e3-0" n="bccdcf9b">
            <seg n="33fa18f8">
              Fru talman! Tack, ministern, för svaret! Jag blir möjligen lite
              förvånad eftersom ministern inte har tagit till sig den kritik
              som Riksrevisionen har lämnat vad gäller förutsägbarheten med
              apotek i glesbygd långsiktigt, alltså vad som händer efter tre
              år. Med tanke på att ministern i sitt svar redovisar att uppföljningen
              och utvärderingen ska göras under 20112012 känns det lite osäkert.
              Tiden går ju ganska fort. Det är nu december 2010.
            </seg>
            <seg n="5bcc3e81">
              Man kan väl konstatera att man inte vet riktigt hur det kommer
              att se ut 2013 och 2014. Det är först när utvärderingen är klar
              som man ska ta ställning.
            </seg>
            <seg n="3b4d7886">
              Ministern kommer precis som jag från Småland och vet hur det
              ser ut i glesbygden i Småland. I den kommun där jag bor, Uppvidinge,
              hade vi två apotek. Det har vi fortfarande. Båda apoteken är numera
              så att säga privata. Det ena ligger i ett samhälle med ca 2 000
              invånare, det andra i ett samhälle med ca 3 000 invånare. Det
              är fyra respektive fem mil till staden Växjö.
            </seg>
            <seg n="1161b05d">
              Det här handlar om konkurrens, företagande och om att sälja apoteksvaror.
              Samtidigt som vi privatiserar apoteken och låter dem leva på en
              konkurrensutsatt marknad det är ju det som är själva affärsidén
              kan man i dag köpa alla receptfria läkemedel på Konsum, Ica eller
              bensinmacken. Det har vi inget emot. Tvärtom innebär det ökad
              tillgänglighet. Men det är i konkurrenshänseende ett problem,
              för det påverkar det lilla apoteket. Det blir väl med ganska stor
              sannolikhet endast sådant som är receptbelagt som kunderna går
              och köper på apoteket.
            </seg>
            <seg n="b49182f0">
              Med de erfarenheter vi har i glesbygden av människors beteende
              och den allmänt minskade service som finns när det gäller detaljhandel
              innebär detta att människor reser till staden för att köpa diverse
              saker de behöver i sin vardag. Det kommer att gälla läkemedel
              också, naturligtvis.
            </seg>
            <seg n="0719c255">
              Just mot bakgrund av detta är det oerhört förvånande att ministern
              inte har tagit till sig eller ens omnämner den kritik som har
              framförts av Riksrevisionen angående förutsägbarheten och långsiktigheten.
              Vad är det som ska hända om tre år? Det vore bra om ministern
              här i kammaren nu lite tydligare kunde redogöra för detta eller
              kanske ha lite självrannsakan. Man kanske behöver jobba lite fortare
              med utvärderingen för att kunna trygga läkemedelsförsörjningen
              i glesbygden.
            </seg>
          </u>
          <note type="speaker" n="0f34bad3">
            Anf. 3 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-1" n="9562be9a">
            <seg n="e9e06def">
              Fru talman! Låt mig först säga att det stora, svåra och komplexa
              arbete som det innebär att förändra en monopolsituation till en
              situation med många olika aktörer hittills har gått förbluffande
              bra, förbluffande snabbt och haft väldigt goda resultat. Härom
              dagen kunde vi se hur Svenskt Kvalitetsindex, som ju gör intervjuer
              med konsumenter, redovisade sina beskrivningar, där det tydligt
              visade sig att kundnöjdheten på det här området är väldigt hög.
              Den är högre när det gäller apoteksbranschen än vad den är i till
              exempel dagligvaruhandeln, bygghandeln eller annat. Apoteksföretagen
              ligger tillsammans med Systembolaget i topp när det gäller kundnöjdhet.
            </seg>
            <seg n="5facf6f0">
              Det kan också vara bra för socialdemokrater och andra som har
              opponerat och velat krama monopol att ta till sig att de varningar
              som de har utfärdat på svaga grunder uppenbarligen inte bekräftas
              av de människor som har upplevt apoteken och de nya företagen
              i praktiken. Tvärtom är kundnöjdheten påtaglig, och det gläder
              mig mycket, förstås.
            </seg>
            <seg n="ca056b8b">
              Vi kan också se att tillgängligheten har ökat. Det har nu kommit
              in ungefär 200 ansökningar om att öppna apotek. Det innebär en
              ökning från de tidigare dryga 900 apoteken till 1 100 apotek.
              Det är en fantastisk utveckling med en ökning med i storleksordningen
              22 procent på kort tid. Är det bra eller dåligt att det kommer
              fler apotek? De flesta skulle säga att det är väldigt bra att
              vi får fler apotek.
            </seg>
            <seg n="ec8d9b32">
              Vi kan också se att antalet försäljningsställen för receptfritt
              har mötts med öppna armar av den stora allmänheten. Där vägrade
              Socialdemokraterna under sina många år vid makten att göra några
              förändringar. Socialdemokraterna har tvingats erkänna att det
              kanske inte var så dumt, även om man själv aldrig hade vågat ta
              det steget. Vi har dryga 6 000 nya platser där småbarnsföräldrar
              kan få tag i nässprej eller den som har huvudvärk kan få tag i
              huvudvärkstabletter vid andra tider än dem när apoteken är öppna.
            </seg>
            <seg n="6897ddd2">
              Vi kan också se till tillgängligheten vad gäller öppettider.
              Öppettiderna i de nya apoteken är betydligt mer generösa än vad
              de varit under monopoltiden. Också för Apoteket AB:s apotek har
              öppettiderna ökat under trycket av en tilltagande konkurrens och
              att kunderna har fått makt att ställa den typen av krav. Det är
              otroligt glädjande.
            </seg>
            <seg n="82b0af22">
              Carina Adolfsson Elgestam efterlyser en påskyndning av uppföljningsarbetet.
              Det är få områden där vi kan visa på att vi har satt i gång så
              många processer som handlar om att följa upp. Vi vill lära av
              det som inträffar, justera sådant som eventuellt kan ha blivit
              fel och vara prestigelösa i det arbetet. Vi har Statskontoret
              som gör ett arbete. Konkurrensverket, Konsumentverket, Tillväxtanalys
              och andra tittar på detta för att följa upp. Det arbetet ska naturligtvis
              ske under ordnade former. Annars kommer värdet av det att minska
              rejält.
            </seg>
            <seg n="bd03c2af">
              Carina Adolfsson Elgestam efterlyser besked: Vad händer om tre
              år? Låt oss ta det lite lugnt. Det kommer att kunna fungera alldeles
              utmärkt om vi har is i magen. Era varningsrop och delvis skrämselpropaganda
              har hittills visat sig komma på skam. Jag tror att det också kommer
              att vara resultatet i framtiden. Vi tar ett steg i taget och arbetar
              enligt plan. Det har hittills visat sig vara ett väldigt effektivt
              och för oss som kunder och konsumenter klokt arbetssätt.
            </seg>
          </u>
          <note type="speaker" n="0d17baa4">
            Anf. 4 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a997b138a45e59e3-1" n="bccdcf9b">
            <seg n="e892b1bd">
              Fru talman! Man ska ha is i magen, säger ministern. Man får väl
              hoppas att de som bor i glesbygden och på landsbygden har det
              om tre år ifall jag skulle ha rätt och en del av de apotek som
              finns i glesbygden i dag inte finns kvar just med anledning av
              den konkurrensutsatta situationen eller för att läkemedlen har
              blivit så pass dyra.
            </seg>
            <seg n="bbb5dab5">
              Jag är inte helt övertygad om att de kan identifiera sig på det
              sättet i framtiden med det som ministern så lättvindigt kan stå
              här i kammaren och säga. Det upplever jag att minister uttrycker
              när han säger: Det går förbluffande bra. Då har man inte sett
              riskerna för framtiden och tagit det till sig.
            </seg>
            <seg n="b1a26374">
              Det är mycket möjligt att ministern inte har tagit del av Riksrevisionens
              rapport Förberedelsearbete i apoteksreformen . Den kritiken finns
              utifrån att det måste vara förutsägbart. Det gäller en så pass
              viktig sak som läkemedelsförsörjningen. Den problematiken finns.
            </seg>
            <seg n="af690ba6">
              Ministern står här i kammaren och säger: Det är så fantastiskt
              att det har öppnats så många fler apotek. Jag träffade en kollega
              i går kväll. Hon berättade för mig hur det är nere i Malmö där
              hon bor. Hon sade: Visst har vi fått fler apotek på en av våra
              gator. Förut hade vi två, och nu har vi fyra. Men hemma i Småland
              där jag bor ute i glesbygden har det inte blivit fler apotek.
              Det är vad frågan handlar om.
            </seg>
            <seg n="102c10ec">
              Det är samma sak om vi går här i Helsingfors. Bara i innerstan
              finns det fem sex apotek inom ett ganska litet område. Men det
              är inte vad min fråga handlar om, ministern. Det handlar om dem
              som har långt till ett apotek och problem med att ta sig in till
              städerna för att komma åt kanske livsviktiga läkemedel. Det är
              vad hela den här frågan handlar om.
            </seg>
            <seg n="20a0ecfa">
              Man vill inte från regeringens sida över huvud taget ta till
              sig det som skrivs i Riksrevisionens rapport: Riksrevisionen bedömer
              att de vidtagna åtgärderna för en tillfredsställande apoteksservice
              i glesbygd inte är transparenta och förutsägbara eftersom insynen
              i avtalen är begränsad. En modell för att tillgodose tillfredsställande
              service i glesbygd som har använts i andra marknadsreformer är
              att staten upphandlar tjänsten. På apoteksmarknaden finns det
              dessutom stora möjligheter att genom prisregleringsmodellen vidareutveckla
              förutsägbara och kostnadseffektiva lösningar för apotekstäckning
              i glesbygd.
            </seg>
            <seg n="d430cd01">
              Detta är vad Riksrevisionen skriver både som kritik och det kan
              man utveckla mycket mer utifrån vad som är skrivet i rapporten
              men också som lösningar att se. Ministern verkar inte över huvud
              taget vara intresserad av att tala om det. Det är viktigare att
              stå här i kammaren och på något sätt skryta: Vi har gjort en reform
              som har ökat antalet apotek.
            </seg>
            <seg n="24f1ac11">
              Men han talar inte ett dugg om var de här apoteken finns och
              hur tillgängligheten ska öka. Det måste vara vad det handlar om.
              Det är vad mina frågor handlar om. Det handlar inte om de apotek
              som är startade i våra städer runt om i Sverige. Det handlar om
              tillgängligheten och möjligheterna för dem som bor i glesbygd.
            </seg>
            <seg n="036ebb69">
              Det gäller inte minst utifrån reformen att de receptfria läkemedlen
              numera kan köpas i alla livsmedelsbutiker, bensinsmackar och så
              vidare. Det är inte sant det ministern sade om att vi socialdemokrater
              var emot det. Vi var för, vilket jag också mycket tydligt sade
              här.
            </seg>
          </u>
          <note type="speaker" n="d712e966">
            Anf. 5 ISAK FROM (S):
          </note>
          <u who="isak_from_c7c532" xml:id="i-927a86f4be858c37-0" n="f0a44ee8">
            <seg n="683d14fe">
              Fru talman! Nya apotek är spännande. Själv är jag från Norsjö
              i Västerbotten och socialdemokrat. Jag kan känna att vi som socialdemokrater
              kanske var lite tveksamma till reformen. Men vi ska tänka positivt.
              Jag var runt bland ett antal av orterna i Västerbotten, var inne
              på ett antal apotek och talade med många anställda. Där var man
              relativt positiv och såg kanske möjligheten att kunna ta över
              sin verksamhet på orten.
            </seg>
            <seg n="4a2e4a18">
              Nu har de visat sig att det inte har blivit så. Vartenda apotek
              som jag känner till i varje fall hemma hos oss har startats av
              någon större kedja. Den delen av reformen har i varje fall uppe
              hos oss inneburit att det inte blivit några nya småföretag.
            </seg>
            <seg n="f8ed0ea8">
              Sedan kan jag precis som Carina här känna en stor oro och tveksamhet.
              Vad kommer nu att hända med apoteksombuden som har avtal enligt
              det gamla systemet och som finns ute i de minsta orterna? Där
              har jag inte hört någon tillfredsställande lösning på hur det
              ska gå till.
            </seg>
            <seg n="294994af">
              Hemma hos oss i en liten kransort i kommunen kan det vara fyra
              mil till den större orten, och till den större staden med det
              rikliga utbudet kan det faktiskt vara åtta mil. Där har jag inte
              hört någonting. Kan ministern kanske kommentera det redan i dag?
              Eller är det så att alla svar ska låta vänta på sig till 2012
              innan vi ser hur framtiden kommer att vara ute i glesbygden?
            </seg>
          </u>
          <note type="speaker" n="66f33cd4">
            Anf. 6 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-2" n="9562be9a">
            <seg n="1cac4e4f">
              Fru talman! Jag ska börja med det första som Isak From tar upp.
              Han har kanske en liten annan klang i sitt inlägg än vad Carina
              Adolfsson Elgestam hade. Han bekymrar sig över att det kanske
              har blivit för få av de anställda som har fått möjlighet att ta
              över. Han har en underton av att det kanske är någonting bra och
              att det finns en nöjdhet också i hans bygder om detta.
            </seg>
            <seg n="ffdd3f02">
              Det handlar om möjligheten att ta över och driva egna företag
              som anställd i Apoteket AB. Den möjligheten har öppnats för många.
              Inte alla enskilda butiker lämnades över till anställda, utan
              butiker lämnades till andra intressenter som kom in på marknaden.
              Men upp till 150 kunde säljas till personer som är verksamma inom
              företaget. Väldigt många finns inom det som kallas för Apoteksgruppen.
            </seg>
            <seg n="2cea4092">
              Jag har mött många som har sagt: Det har gett mig en kick i mitt
              arbete att gå från att bara vara anställd till att få möjlighet
              att driva ett eget företag. Det är någonting betydelsefullt, och
              man är tacksam för det. Alla har ju inte fått möjligheten, men
              det handlar om att vi har velat hålla kvar ett statligt ägande
              av ett antal butiker för att i en omställningsprocess säkerställa
              att alla de mål som vi har för läkemedelsförsörjningen kan fungera.
            </seg>
            <seg n="9103d248">
              Isak From är orolig över ombuden. Vi har alla möjligheter att
              via ägardirektiv till Apoteket AB föreskriva vad som ska gälla
              framgent. Denna möjlighet har vi använt hittills, och vi kan upprepa
              detta i senare ägardirektiv. Men vi vill lämna det lite öppet
              för att följa utvecklingen och se vilka åtgärder som krävs. Behövs
              det över huvud taget åtgärder för att göra någonting på området,
              eller löser det sig på andra sätt? Om det behövs kommer vi naturligtvis
              att vidta de åtgärder som är nödvändiga. Detta är också någonting
              som regeringen var tydlig med i den proposition som lades fram
              på området.
            </seg>
            <seg n="0ed816b7">
              Carina Adolfsson Elgestam tycker att jag ser lättvindigt på det
              här. Jag kan försäkra att om det är något jag gör så är det att
              inte se lättvindigt på det. Tvärtom har vi varit oerhört noggranna
              i processen, väl medvetna om att det finns många möjligheter att
              begå misstag. Därför har vi varit ytterligt försiktiga och noggranna
              i det arbete som vi har gjort.
            </seg>
            <seg n="6c9dce44">
              Jag har ingalunda trott att detta skulle vara enkelt. Vad jag
              sade var att det har gått förbluffande bra. Få problem har upptäckts
              på vägen som inte har kunnat hanteras löpande. När det gäller
              andra, större, frågor följer vi upp det hela noggrant, som jag
              beskrev tidigare.
            </seg>
            <seg n="2387015e">
              Jag tror inte att Carina Adolfsson Elgestam är orolig eller bekymrad
              över att det blir för många apotek i de större orterna. Det är
              bra. Men det är också viktigt att konstatera att det inte har
              blivit färre apotek i glesbygden. Tvärtom har det kommit till
              apotek. Kommuner som tidigare inte har haft apotek har fått det
              nu, vilket gläder många personer som bor där. Vi kan också se
              hur befintliga apotek har gått från att till exempel ha lunchstängt
              till att ha öppet på lunchen när människor kan gå och köpa sina
              varor under lunchrasten från jobbet och så vidare. Det ökar tillgängligheten.
            </seg>
            <seg n="d4e3e8c2">
              Vi tar ingalunda lätt på de här uppgifterna. Vi ska se till att
              vi fullföljer hela vägen. Självfallet granskar vi också vad Riksrevisionen
              säger eftersom det är ett viktigt underlag i hela vårt uppföljningsarbete.
            </seg>
          </u>
          <note type="speaker" n="896fafba">
            Anf. 7 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a997b138a45e59e3-2" n="bccdcf9b">
            <seg n="6f626003">
              Fru talman! Ministern säger att om det över huvud taget behövs
              åtgärder ska man vidta dessa, det vill säga att man väntar till
              dess att de tre åren har gått och om man då ser att det finns
              problem gör man en akututryckning.
            </seg>
            <seg n="ddb39f60">
              Så gör man med en sådan viktig sak som läkemedelsförsörjning
              i stället för att arbeta förebyggande och verkligen se till att
              det finns långsiktiga lösningar med apotek i glesbygd. Det är
              en himla skillnad på det och den konkurrenssituation som finns
              runt omkring i våra städer. Där har man helt andra förutsättningar
              att driva företag utifrån en konkurrenssituation.
            </seg>
            <seg n="56bd0e23">
              Jag kan inte låta bli att kommentera det som handlade om antal
              apotek och möjligheten att vara småföretagare, det vill säga inte
              riskkapitalist. Av de 616 apotek som vad jag kan förstå har varit
              ute till försäljning är det ca 150 som ska gå till småföretagare.
              Det är också någonting att fundera över. De andra ägarna är väl
              mer eller mindre olika riskkapitalister, utom kanske Kronan. Men
              det kanske finns en form av riskkapitalism också bakom Kronan.
              Det är väl något att fundera på utifrån konkurrenssituationen.
            </seg>
            <seg n="59effca6">
              Jag vill komma tillbaka till det som är mina frågor: Vilka åtgärder
              avser socialministern att vidta för att garantera tillgängligheten
              till läkemedel i glesbygd? Jag upplever inte att jag har fått
              något konkret svar här i kammaren när det gäller en långsiktig
              lösning på tillgängligheten. Samma sak gäller frågan om att skapa
              förutsägbarhet i apoteksservicen i glesbygden. Jag hoppas att
              ministern tänker ändra sig på denna punkt och ta tag i frågan
              på ett tidigare stadium.
            </seg>
          </u>
          <note type="speaker" n="d11144b7">
            Anf. 8 ISAK FROM (S):
          </note>
          <u who="isak_from_c7c532" xml:id="i-927a86f4be858c37-1" n="f0a44ee8">
            <seg n="94de05d5">
              Fru talman! Det blev rejält dyrt för de småföretagare som skulle
              starta apotek upp till 3 miljoner kronor för ett mindre apotek,
              har jag hört. Det gäller licenser och så vidare för att kunna
              ta sig in i receptsystemen.
            </seg>
            <seg n="c1ee5d98">
              Det är klart att det ger oss en lärdom inför framtiden, inför
              eventuellt fortsatta utförsäljningar av andra verksamheter. Det
              kanske inte blir så lätt för småföretagarna att ta över en verksamhet.
              Det verkar vara så att det är de som har ett rejält riskkapital
              i ryggen som kan komma fram.
            </seg>
            <seg n="729fa366">
              Jag tycker fortfarande inte att jag har fått något bra svar på
              hur ministern avser att agera för att säkra de minsta apoteksombuden.
              Detta är en samhällsnyttig och viktig verksamhet som dessutom
              är lönsam, skulle jag vilja säga. Vi besparar oss ju många onödiga
              resor och så vidare.
            </seg>
          </u>
          <note type="speaker" n="f1a0c4be">
            Anf. 9 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-3" n="9562be9a">
            <seg n="a57c3b74">
              Fru talman! Jag skulle först vilja vända mig mot Carina Adolfsson
              Elgestams resonemang om att regeringen inte ens förbereder någonting
              utan är beredd på att göra något slags akututryckning. Jag tror
              att Carina Adolfsson Elgestam, som har varit med i processen från
              början och har kunnat följa den väl, vet att vi har kunnat konstatera
              att här finns det en viktig samhällsfunktion som vi måste säkerställa.
              Vi har sagt att vi säkerställer den på ett visst sätt under tre
              år, och sedan kommer vi att följa det hela noggrant för att se
              om vi behöver förlänga den tiden.
            </seg>
            <seg n="d1699dfd">
              Det finns naturligtvis alla möjligheter att sprida oro eller
              att skapa förvirring omkring detta. I Asterixserien finns en hövding
              som är rädd att himlen ska ramla ned i huvudet på honom. Han kommer
              förmodligen aldrig att kunna lugnas fullt ut. Det går alltid att
              måla upp det ena eller det andra som kommer att hända. Men jag
              kan försäkra Carina Adolfsson Elgestam att man kan vara alldeles
              lugn. Vi vet vad vi kan göra och ska göra om det behövs. Om det
              inte behövs ska vi inte vidta dessa åtgärder.
            </seg>
            <seg n="7b6094e9">
              Vår uppgift är att se till att det finns apoteksservice som är
              minst lika god som den hittills har varit. Hittills visar resultaten
              att den har blivit bättre. Detta arbete tänker jag fortsätta.
            </seg>
            <seg n="fe6b9950">
              Carina Adolfsson Elgestam blev upprörd över att jag sade att
              Socialdemokraterna under sin tid i regeringen inte hade orkat
              genomföra några förändringar. Vad jag konstaterade var att Socialdemokraterna
              under alla sina år i regeringsställning var monopolkramare och
              älskade monopolet. Det kom inga förslag från regeringen om att
              öppna apoteksmarknaden. Vi började så smått när det gällde nikotinläkemedel.
              Där tvingades man krypa till korset från S-sidan. Vi sade då att
              receptfritt ska finnas på fler ställen, och också där tvingades
              Socialdemokraterna säga att vi bör göra så. Men de är fortfarande
              emot den stora omreglering som gör att fler får tillgång till
              apotek.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="71439682">
            3 § Svar på interpellation 2010/11:86 om stärkt folkhälsoarbete
          </note>
          <note type="speaker" n="98bd781c">
            Anf. 10 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-4" n="9562be9a">
            <seg n="6358ba60">
              Fru talman! Isak From har frågat statsrådet Maria Larsson vad
              hon avser att göra med rapporten, om hon kommer att överväga vad
              Folkhälsoinstitutet anfört och ge landstingen utvecklingsmedel
              för att underlätta det nödvändiga folkhälsoarbetet samt på vilket
              annat sätt hon avser att stärka folkhälsoarbetet i landet.
            </seg>
            <seg n="5861829d">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="1da2b8fe">
              Liksom Isak From anser jag att det hälsofrämjande perspektivet
              har en central roll när det gäller att förbättra hälsan i befolkningen
              och minska samhällets kostnader. Redan 2008 aviserade regeringen
              i propositionen En förnyad folkhälsopolitik (prop. 2007/08:110)
              att det hälsofrämjande inslaget i det förebyggande folkhälsoarbetet
              bör betonas. Vi har alltsedan dess mycket målmedvetet arbetat
              dels för att ge medborgarna större möjlighet att själva ta större
              ansvar för sin hälsa, dels med att utveckla och stärka hälsofrämjande
              strukturer och miljöer. Vidare har vi aktivt arbetat med att förtydliga
              hälso- och sjukvårdens hälsofrämjande uppdrag.
            </seg>
            <seg n="1ba74899">
              När det gäller hälsofrämjande strukturer och miljöer har vi exempelvis
              avsatt 50 miljoner kronor för att utveckla det lokalt sektorsövergripande
              hälsofrämjande arbetet. Medlen har fördelats på sex kommuner som
              under perioden 20092011 arbetar med att dels främja barns och
              ungas psykiska och fysiska hälsa, dels generera kunskap om såväl
              effektiva hälsofrämjande metoder som kostnadseffektiva samverkansformer
              på lokal nivå. Vidare avsatte vi under 2009 och 2010 totalt 140
              miljoner kronor för att stimulera utvecklingen av det lokala stödet
              till föräldrar i deras föräldraskap till dess att barnet är 18
              år. I dagsläget omfattas 72 kommuner av dessa stimulansmedel.
            </seg>
            <seg n="eaadfe71">
              Samhället har genom sina institutioner en skyldighet att bidra
              med kunskap för att enskilda människor ska kunna vårda sin egen
              hälsa. Det finns stora möjligheter till friskvård och egenvård,
              liksom patienters och kroniskt sjukas möjligheter att själva kontrollera
              sina värden och förändra sin livsstil. I detta sammanhang är det
              angeläget att i största möjliga utsträckning använda sig av evidensbaserade
              metoder och anpassa råd efter den enskildes aktuella situation.
              Det är därför mycket glädjande att Socialstyrelsen nu har tagit
              fram nationella riktlinjer för sjukdomsförebyggande metoder. Riktlinjerna
              berör metoder för att förebygga sjukdom genom att förebygga och
              stödja förändring av levnadsvanor som orsakar mycket sjukdom och
              höga kostnader för samhället. Jag talar då om tobaksbruk, riskbruk
              av alkohol, otillräcklig fysisk aktivitet och ohälsosamma matvanor.
            </seg>
            <seg n="57bb2730">
              Att det nu finns en enhetlig praxis bidrar till att förtydliga
              hälso- och sjukvårdens uppdrag att arbeta hälsofrämjande. Det
              innebär också att variationen mellan landsting och mellan vårdenheter
              kommer att minska. Det är min förhoppning att det sjukdomsförebyggande
              arbetet inom kort kommer att inta den självklara ställning i hälso-
              och sjukvården som det bör ha.
            </seg>
            <seg n="84ce924a">
              Det är min och regeringens avsikt att även framöver fortsätta
              att målmedvetet utveckla och stärka det hälsofrämjande inslaget
              i folkhälsoarbetet. I detta sammanhang är det betydelsefullt att
              vi tar vara på den kunskap som olika projekt uti landet genererar.
              Ett sådant är till exempel Västerbottens interventionsprogram
              som jag tagit del av med stort intresse och som också omnämns
              i Folkhälsopolitisk rapport 2010 som Statens folkhälsoinstitut
              nyligen presenterade, närmare bestämt för drygt två veckor sedan.
              Av naturliga skäl kan jag därför inte i dagsläget uttala mig om
              hur jag avser att gå vidare med de förslag som där presenterats
              då beredningsprocessen precis har påbörjats.
            </seg>
          </u>
          <note type="speaker" n="a641adac">
            Anf. 11 ISAK FROM (S):
          </note>
          <u who="isak_from_c7c532" xml:id="i-927a86f4be858c37-2" n="f0a44ee8">
            <seg n="4cf89a2b">
              Fru talman! Jag har frågat ministern om stimulansmedel för folkhälsofrämjande
              arbete. Jag tackar ministern för svaret och konstaterar att vi
              förmodligen är ganska överens om målet, men jag är inte helt övertygad
              om att vi är överens om vägen dit.
            </seg>
            <seg n="5110af40">
              Det var den socialdemokratiska regeringen som var drivande när
              riksdagen 2003 beslutade om en ny sektorsövergripande folkhälsopolitik.
              Den har elva övergripande nationella mål. De sex första målen
              handlar om strukturella faktorer, det vill säga förhållanden i
              samhället och omgivningen som i första hand kan påverkas genom
              opinionsbildande insatser och beslut på olika nivåer. De fem sista
              målen rör levnadsvanor som individen själv påverkar men där den
              sociala miljön ofta spelar en stor roll, och för detta behövs
              det fungerande strukturer.
            </seg>
            <seg n="01d3e2f1">
              I varje demokratiskt samhälle har alla vuxna individer i huvudsak
              själva ansvar för sin hälsa. Men faktum kvarstår: Kostnaderna
              för ohälsan fortsätter att öka.
            </seg>
            <seg n="5ae2e777">
              Ny teknik gör att man kan göra alltmer inom sjukvården. Det forskas,
              och man kommer fram till nya dyra mediciner som fungerar utmärkt.
              Det kommer nya metoder och nya tekniker för operationer, till
              exempel bypass- och titthålsoperationer med mera. Listan kan göras
              hur lång som helst.
            </seg>
            <seg n="89431ad7">
              Sjukvårdens kostnadsökning ligger dock konstant på drygt 10 procent
              per år. Så var det på 50-talet, och så är det också i dag. I dag
              kan vi bota sjukdomar som vi inte kunde drömma om att bota för
              tio år sedan.
            </seg>
            <seg n="7a7aa51a">
              Ohälsosamma levnadsvanor och olycksfall kostar samhället minst
              120 miljarder kronor per år. Dessa kostnader kan minskas, bland
              annat genom att vi skapar förutsättningar för sundare matvanor,
              ökad fysisk aktivitet, minskat bruk av alkohol och tobak och genom
              att samhället faktiskt planeras så att skador förebyggs.
            </seg>
            <seg n="eb9aa567">
              Fru talman! Vid flera av de stora folksjukdomarna, som hjärtinfarkt,
              hjärtsvikt och stroke, är dödligheten betydligt större hos lågutbildade
              än hos högutbildade. Lågutbildade gör färre läkarbesök än högutbildade
              i förhållande till sina vårdbehov. Läkemedelsbehandlingen av äldre
              och lågutbildade är i lägre grad anpassad till moderna riktlinjer.
            </seg>
            <seg n="f8d8fd05">
              Jag skulle vilja veta vad socialministern tänker göra för att
              minska skillnaderna och hur han tänker arbeta för att uppnå likvärdig
              upplevd hälsa hos befolkningen.
            </seg>
            <seg n="172f3d52">
              Målet för de offentliga institutionerna innebär inte att de ska
              ta över individens ansvar utan att de i stället ska ge förutsättningar
              för att skapa stödjande miljöer så att alla individer och grupper
              i samhället kan få jämlik och god hälsa.
            </seg>
            <seg n="5f5099cf">
              Min hemkommun Norsjö var sämst av de allra sämsta. År 1985 startades
              Norsjöprojektet. Syftet var att minska dödligheten i hjärt- och
              kärlsjukdomar och diabetes genom att påverka riskfaktorerna. Man
              skulle arbeta aktivt för sänkt kolesterolhalt, minskad rökning
              och bättre blodtryck hos befolkningen.
            </seg>
            <seg n="dafa0b66">
              Jag frågar socialministern: Vilka faktiska behov av stimulansmedel
              ser socialministern för att uppnå samarbetsprojekt i samhället?
            </seg>
          </u>
          <note type="speaker" n="3819c85a">
            Anf. 12 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-5" n="9562be9a">
            <seg n="f6b8a509">
              Fru talman! Jag vill först säga att jag är väldigt glad över
              Isak Froms angreppssätt i de här frågorna och betonandet av att
              alla människor i första hand har ansvar för att vårda sin egen
              hälsa och på det sättet förebygga sjukdom. Där är vi verkligen
              överens.
            </seg>
            <seg n="56f42979">
              Vi är också överens om att det finns stora skillnader mellan
              människor, befolkningsgrupper och kategorier i samhället. Det
              är ett betydande bekymmer där politiken har en mycket viktig roll
              att spela.
            </seg>
            <seg n="6eca6ad8">
              De frågor som Isak From ställer handlar om vad man kan göra för
              att minska skillnaderna. Jag nämnde i interpellationssvaret att
              Socialstyrelsen tar fram fler nationella riktlinjer på en rad
              områden, vilket är till hjälp för sjukvården på olika nivåer.
              Jag tror att det är oerhört viktigt att man utifrån bästa kända
              kunskap ser till att implementera det i vården över hela Sverige.
            </seg>
            <seg n="faa44da4">
              Men det får naturligtvis inte vara det enda svaret. Jag tror
              också att det arbete som vi gör med öppna jämförelser och kvalitetsindikatorer
              spelar en väldigt viktig roll. Det innebär att skillnader kommer
              i dagen. Mäter man inte kan man inte upptäcka skillnader. När
              man mäter och jämför kan man se skillnader, och då har man en
              viktig grund för det fortsatta arbetet att ta itu med detta. Det
              kan till exempel behövas särskilda informationsinsatser eller
              interventioner av olika slag.
            </seg>
            <seg n="6590b86e">
              Jag vill också betona att regeringen har gjort en liten förändring
              av portföljerna här, och det är inte någon tillfällighet. Jag
              har tagit över folkhälsofrågorna i stort. Det gäller inte det
              som handlar om alkohol, narkotika, tobak, dopning, spel och så
              vidare. Det ligger fortfarande hos Maria Larsson, men jag har
              tagit över folkhälsofrågorna i stort för att vi bättre ska kunna
              implementera detta inte minst i primärvårdens arbete. Jag vill
              bidra till en situation där vårdcentralerna inte bara blir vårdcentraler
              utan mer utvecklas till hälsocentraler. Det skulle innebära att
              de kan spela en mer aktiv roll i det förebyggande arbetet.
            </seg>
            <seg n="3a6e1c95">
              Frågan var vad vi gör för att minska skillnaderna. Jag har pekat
              på öppna jämförelser och på riktlinjerna, och nu pekar jag på
              bättre tillgänglighet som en viktig del i sammanhanget. Jag tror
              att det också är svaret på Isak Froms andra fråga som gällde vad
              jag vill göra för att uppnå likvärdig upplevd hälsa för människor
              som tillhör olika grupper.
            </seg>
            <seg n="b4781ad0">
              Slutligen frågar Isak From om jag ser ett behov av stimulansmedel
              i det här avseendet. Jag ska inte stänga den dörren, men jag ska
              heller inte lova någonting. Detta är ett område som vi behöver
              fundera ordentligt på, bland annat utifrån Folkhälsoinstitutets
              rapport om vad som är de mest ändamålsenliga stegen.
            </seg>
            <seg n="0ecf13c9">
              Jag gillar inte, efter att jag tagit en första titt på resultatet,
              allt som föreslås i rapporten, men en del av de saker som föreslås
              borde redan i dag ingå i landstingens och i vissa fall primärkommunernas
              naturliga arbete. Då kan någon säga att det kanske behövs en katalysator
              för att förstärka, eller initiera, det arbetet. Det ska naturligtvis
              inte uteslutas, men jag avser att ta mig en ordentlig titt innan
              jag avger ett slutligt omdöme om de förslag som finns i rapporten.
            </seg>
          </u>
          <note type="speaker" n="210170c3">
            Anf. 13 ISAK FROM (S):
          </note>
          <u who="isak_from_c7c532" xml:id="i-927a86f4be858c37-3" n="f0a44ee8">
            <seg n="bd819542">
              Fru talman! Norsjöprojektet gick så småningom över i Västerbottensprojektet.
              Det gröna nyckelhålet är för övrigt summan av arbetet med Norsjöprojektet.
            </seg>
            <seg n="b7de9881">
              I dag finns det fungerande folkhälsoråd i kommunerna i Västerbotten,
              och landstinget har folkhälsonämnder för att bevaka och stimulera
              samarbetet mellan landstinget och skolan, folkrörelserna, kommunerna,
              företag och fackliga organisationer. Vi tror på den modellen,
              och jag håller med socialministern om att det borde vara självklart
              för alla landsting. Men nu är det inte så, och jag tror att en
              orsak kan vara vårdvalet. I och med vårdvalet har det förebyggande
              arbetet blivit nedprioriterat på många ställen, och det har blivit
              mer ojämlikt om man ser över landet som helhet.
            </seg>
            <seg n="ef0b32df">
              Vi ser i dag att landstingen ser väldigt olika på hur man ska
              jobba och på behovet av att jobba med det förebyggande arbetet.
              I Västerbotten tyckte de flesta borgerliga ledamöter i början
              att det arbetssätt som vi införde var både mossigt och flummigt,
              men nu tycker till och med borgerliga politiker att det förebyggande
              arbetet är värdefullt och har insett vinsterna med det.
            </seg>
            <seg n="b80233f5">
              I sitt svar säger ministern att han hoppas att det sjukdomsförebyggande
              arbetet kommer att öka, men det räcker inte att hoppas. Vi måste
              ha högre ambitioner än så. Vad kommer ministern att faktiskt göra
              för att stimulera samverkan i de landsting som kanske inte har
              förstått sitt uppdrag?
            </seg>
          </u>
          <note type="speaker" n="5278135b">
            Anf. 14 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-6" n="9562be9a">
            <seg n="0f42b666">
              Fru talman! Isak From säger att det förebyggande arbetet är nedprioriterat
              genom vårdvalet. Jag tillåter mig att ställa mig lite tvivlande
              till den utsagan. Det går att utföra vårdvalet på olika sätt,
              vilket vi sett i skilda regioner och landsting. Det är viktigt
              att man i det arbetet också har med en förebyggande komponent
              som i bästa fall leder till färre besök för patienterna i framtiden.
              Ersättningssystemet är naturligtvis nyckeln i det sammanhanget.
              Jag tror att många landsting har skäl att fundera på hur man konstruerar
              ett ersättningssystem för att det ska få bästa möjliga effekt.
            </seg>
            <seg n="b0c7a0d7">
              Vi har fått i storleksordningen 230 nya vårdcentraler runt om
              i landet, och det tror jag ökar primärvårdens attraktivitet som
              arbetsplats. Fler läkare kommer att söka sig till primärvården,
              och därmed motverkas de tendenser som vi tidigare sett med många
              vakanser, stafettläkare och annat. Primärvården förstärks och
              kan ta ett större ansvar i det totala hälso- och sjukvårdsarbetet,
              vilket är bra eftersom det avlastar den mer specialiserade vården.
            </seg>
            <seg n="14abd6c1">
              Isak From frågar hur ministern vill stimulera samverkan runt
              om i Landstingssverige. Jag tycker att vi i första hand ska föra
              samtal med landstingen. Det finns alltid en vilja framför allt
              hos personer och partier i opposition att satsa stora pengar på
              olika områden, och det ska inte uteslutas att det kommer att behövas
              pengar. Men jag tror att det är en ganska dålig ingång i en fråga
              när man vill att landstingen ska jobba strukturerat och tydligt
              med detta och att det är deras ansvar att göra det.
            </seg>
            <seg n="f4d3fcf5">
              Vi ska inte retirera eller frångå vårt ansvar, men det efterlyses
              statliga insatser på väldigt många områden och våra pengar kommer
              inte att räcka till att stimulera allt det som landstingen själva
              borde göra. Där finns det självfallet utrymme för ytterligare
              förbättringar.
            </seg>
            <seg n="d7797ff8">
              Det arbete som gjorts i Västerbotten har bevisligen varit framgångsrikt.
              Jag tycker att fler landsting på frivillig väg borde intressera
              sig för det och anamma sådana delar som kan fungera i deras sammanhang.
              Kanske kan det inte kopieras rakt av, men om det är möjligt är
              det utmärkt. I annat fall får man göra lokala anpassningar.
            </seg>
            <seg n="3a8984dc">
              Framöver måste hälso- och sjukvården i större utsträckning inriktas
              på förebyggande insatser. Det kräver den demografiska utveckling
              vi har, och ytterst handlar det naturligtvis om människors livskvalitet.
              Det är bättre om man kan förebygga, om människor inte drabbas
              av sådana sjukdomar som kan följa av att man inte motionerar,
              att man äter fel, att man felmedicinerar eller drabbas av missbruk
              av olika slag. Därför har det förebyggande arbetet alltid varit
              viktigt, och det är inte mindre viktigt i dag och i morgon.
            </seg>
          </u>
          <note type="speaker" n="76b949f4">
            Anf. 15 ISAK FROM (S):
          </note>
          <u who="isak_from_c7c532" xml:id="i-927a86f4be858c37-4" n="f0a44ee8">
            <seg n="619e2286">
              Fru talman! Som jag var inne på i mitt första inlägg kostar ohälsan
              mycket pengar för samhället. Även om det kanske är vårt enskilda
              ansvar som vuxna har vi också ansvar för våra barn. Där har samhället
              en oerhört viktig uppgift att fylla. Det krävs fungerande strukturer
              för att undvika att barn blir rökare eller kommer in i annat missbruk
              och för att uppmuntra barn och föräldrar att se till att barnen
              går och lägger sig i tid. Därför är kopplingen till och behovet
              av en fungerande samverkan mellan landstingen och kommunerna,
              polisen och frivilligorganisationerna oerhört viktig.
            </seg>
            <seg n="15e85a17">
              Som politiker har vi ansvar för strukturerna, och om dessa inte
              finns kan vi inte heller kräva att människorna ska klara av det.
              Då är risken stor att vi halkar i väg åt det ena eller andra hållet.
              Vi ser tendenserna med den ökande andelen barn som får diabetes.
              Det ser förfärligt ut framöver, och kostnadsspiralen är inte trevlig.
            </seg>
            <seg n="4e343300">
              Vi har alla möjligheter att kunna fokusera på frågan om samverkan,
              och där har politiken verkligen en uppgift att fylla. Jag tror
              att vissa landsting, och kanske också kommuner, måste få stimulanser
              för att på så sätt uppmuntra samverkan. Vi har redan i dag olika
              fungerande strukturer. Problemet är bara att vi kanske inte tagit
              ett helhetsgrepp på alla nivåer.
            </seg>
          </u>
          <note type="speaker" n="27cf4053">
            Anf. 16 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-979d02b217c74200-7" n="9562be9a">
            <seg n="b539095c">
              Fru talman! Jag ska bara påminna om det som jag sade i mitt inledande
              svar, nämligen att när det gäller barn och ungdomar gör regeringen
              ganska mycket då det handlar om att arbeta med kommunerna.
            </seg>
            <seg n="454cfeed">
              Regeringen arbetar också med vissa kommuner för att få fram modellprogram
              som kan användas av andra kommuner, program som helt eller delvis
              kan kopieras för att få fart på arbetet. Det har handlat om arbete
              för att främja barns och ungdomars psykiska och fysiska hälsa,
              om insatser gentemot föräldrar så att de kan bli ett bättre stöd
              för sina barn just på det sättet som Isak From var inne på. Här
              har vi en mycket betydelsefull uppgift framför oss, och jag är
              glad över den samsyn som vi har kring detta.
            </seg>
            <seg n="bf819b5e">
              I första hand har den enskilda individen ansvar för sitt liv
              och sin hälsa, men det finns också ett samhälleligt ansvar som
              handlar om att underlätta för människor att ta det ansvaret. Vi
              har även ett ansvar för att hälso- och sjukvården arbetar mer
              förebyggande med inriktning på att underlätta livet för människorna.
              Dessutom behöver vi se till att skillnaderna kommer i dagen så
              att vi, med alla tillgängliga medel, kan underlätta för människor
              att leva ett rikt och hälsosamt liv.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="ce81cf69">
            4 § Svar på interpellation 2010/11:79 om förhållanden kring arbetskraftsinvandring
          </note>
          <note type="speaker" n="567385b9">
            Anf. 17 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-0" n="d09b448a">
            <seg n="e3828486">
              Fru talman! Eva-Lena Jansson har frågat mig vilka åtgärder jag
              avser att vidta för att åstadkomma ordning och reda kring arbetskraftsinvandring.
              Hon har också frågat om jag har för avsikt att utreda i vilken
              mån den nya lagen om arbetskraftsinvandring har bidragit till
              minskade flaskhalsar på arbetsmarknaden.
            </seg>
            <seg n="356a947a">
              Jag vill inledningsvis understryka att reformen för arbetskraftsinvandring
              behövs för att säkra Sveriges framtida behov av arbetskraft och
              för att säkra vår framtida välfärd. När behovet av arbetskraft
              ökar behövs ett system som gör att företag snabbt kan anställa
              den personal de behöver. Reformen för arbetskraftinvandring är
              viktig, och den måste vårdas.
            </seg>
            <seg n="a1e9a089">
              Jag ser därför allvarligt på uppgifterna i medierna att enskilda
              arbetsgivare skulle ha missbrukat reglerna. Det är naturligtvis
              oacceptabelt om så sker. Samtidigt är det än så länge oklart hur
              omfattande missbruket är. Jag har hållit ett möte med arbetsmarknadens
              parter för att få deras syn på hur reformen fungerar. Jag har
              också informerat mig om hur Migrationsverket hanterar de nya reglerna
              om arbetskraftsinvandring.
            </seg>
            <seg n="4cc1a709">
              När det gäller förutsättningarna för att arbetstillstånd ska
              beviljas är regelverket tydligt. Anställningsvillkoren för den
              tredjelandsmedborgare som kommer hit för att arbeta får inte vara
              sämre än kollektivavtal eller vad som följer av praxis inom yrket
              eller branschen. Arbetstagaren ska också kunna försörja sig på
              lönen. Innan tillstånd beviljas ska Migrationsverket kontrollera
              att anställningsvillkoren ligger på rätt nivå, och berörd arbetstagarorganisation
              ska ges tillfälle att yttra sig. Migrationsverket ska också vara
              observant på att anställningsavtalet inte är ett skenavtal.
            </seg>
            <seg n="276666bd">
              Det finns branscher där vi vet att det förekommer missbruk och
              där svenska såväl som utländska arbetstagare drabbas av oseriösa
              arbetsgivare. Självklart ska vi ha ett system som minimerar möjligheterna
              till missbruk, och det anser jag att vi har. Under mötet med arbetsmarknadens
              parter kom det fram intressanta förslag om hur man bättre kan
              säkra efterlevnaden av lagstiftningen. Jag kommer självklart att
              studera dessa förslag närmare.
            </seg>
            <seg n="def85b67">
              När det gäller frågan om den nya lagen har bidragit till minskade
              flaskhalsar kan jag upplysa att regeringen redan i november 2009
              gav OECD i uppdrag att göra en tematisk studie och analys av det
              nya regelverket. Slutsatserna av denna väntas presenteras under
              våren 2011.
            </seg>
          </u>
          <note type="speaker" n="11505773">
            Anf. 18 EVA-LENA JANSSON (S):
          </note>
          <u who="eva-lena_jansson_c25f33" xml:id="i-f5aaf72771ff4e31-0" n="d0295771">
            <seg n="5aefef5b">
              Fru talman! Jag vill börja med att tacka statsrådet Tobias Billström
              för svaret.
            </seg>
            <seg n="cd2c05ce">
              Anledningen till den debatt och diskussion om arbetskraftsinvandring
              som vi nu har är många av de rapporter som har kommit framför
              allt i medierna om hur människor har utnyttjats av oseriösa arbetsgivare.
              En polisintendent vid gränspolisen i Helsingfors uttrycker att
              arbetskraftsinvandring är nästa stora skojar- och traffickingbransch
              människor utnyttjas under slavliknande förhållanden. I Dagens
              Nyheter den 5 november kunde man läsa att priset för ett jobb
              i Sverige är 30 000 kronor. Rubriken på min interpellation var
              från början Arbetskraftstillstånd till salu , men den ändrades.
            </seg>
            <seg n="c36ed4f5">
              Det pågår en rovdrift av människor i Sverige. Människor som har
              sökt asyl utnyttjas för att försöka få arbetstillstånd.
            </seg>
            <seg n="abf85f13">
              I LO-tidningen från den 12 november kan man läsa att arbetsgivare
              anser sig behöva rekrytera lokalvårdare från Egypten, samtidigt
              som det i Helsingfors finns drygt 5 600 lokalvårdare som enligt
              Arbetsförmedlingen är heltidsarbetslösa. Hos ett gatuköksföretag
              i Helsingfors fick Hotell- och Restaurangfacket ta ställning till
              tio ansökningar som gällde jobb där de anställda skulle skala
              och hacka grönsaker.
            </seg>
            <seg n="c30f80a3">
              När man har tagit upp frågan om arbetskraftsinvandring har man
              pekat på behovet av minskade flaskhalsar på arbetsmarknaden. På
              Svenskt Näringsliv säger man att det är 30 000 jobb som har gått
              förlorade på grund av bristande utbildningsnivåer.
            </seg>
            <seg n="40cd053f">
              Jag har frågat: Har statsrådet för avsikt att utreda i vilken
              mån den nya lagen om arbetskraftsinvandring bidragit till minskade
              flaskhalsar på arbetsmarknaden? I svaret hänvisar Tobias Billström
              till en OECD-utredning som regeringen tydligen har gett uppdrag
              om. Jag har sökt på regeringens hemsida men inte lyckats hitta
              något om den utredningen.
            </seg>
            <seg n="675f6acb">
              Min fråga till Tobias Billström är: Vore det inte intressant
              att göra den utredningen utifrån svenska förhållanden och göra
              den här i Sverige via någon myndighet eller någon oberoende bedömare,
              till exempel via universitet med hjälp och stöd från Arbetsförmedlingen,
              företagare och så vidare?
            </seg>
            <seg n="0e850f27">
              När det gäller Arbetsförmedlingens bedömning borde det vara intressant
              att det faktiskt är de som ser om det är relevant med den här
              arbetskraftsinvandringen eller inte.
            </seg>
            <seg n="83e15365">
              Jag har frågat: Vilka åtgärder avser statsrådet att vidta för
              att åstadkomma ordning och reda kring arbetskraftsinvandring?
              Då svarar statsrådet att han anser att vi har ett system som minimerar
              möjligheterna till missbruk. Det verkar som om han inte vill vidta
              några åtgärder.
            </seg>
            <seg n="833049d9">
              Jag upplever att vi har ett system som inte riktigt fungerar.
              Det ger dessa artiklar uttryck för. Men artiklarna ger inte hela
              sanningen, eftersom detta är mer utbrett än vi någonsin kan tro.
              Det har redovisats om en arbetsgivare som efter arbetstidens slut
              låste in de anställda i källare och på vind. Det uppdagades i
              samband med att en av de personerna kom till ett sjukhus.
            </seg>
            <seg n="2aef37ca">
              Vi får också många signaler från de olika fackliga organisationer
              som träffar på människor som är rädda och som inte törs vare sig
              gå till facket eller låta sig få stöd av polisen därför att de
              är rädda att bli utvisade.
            </seg>
            <seg n="4f5b1330">
              Därför tycker jag att det vore viktigt att statsrådet Billström
              på något sätt poängterar eller i varje fall redogör för vilka
              problem som han ser och hur han vill åstadkomma någon ordning
              och reda på arbetsmarknaden, för det har vi inte just nu.
            </seg>
          </u>
          <note type="speaker" n="53512507">
            Anf. 19 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-1" n="d09b448a">
            <seg n="40bd17b3">
              Fru talman! Eva-Lena Jansson inleder med att säga att anledningen
              till att hon har skrivit interpellationen är rapporter i medierna.
              Jag skulle vara försiktig med att förlita mig på allt vad medierna
              skriver, säger och tycker.
            </seg>
            <seg n="96dcab09">
              I medierna har det till exempel framkommit uppgifter som Eva-Lena
              Jansson hänvisar till om att en arbetsgivare har förekommit i
              flera ärenden. Jag råkar känna till att Migrationsverket visserligen
              har fått in dessa ansökningar men att verket ännu inte har fattat
              beslut i ärendena. Det som framställdes som en sanning i den nyhetsrapporteringen
              var alltså uppenbarligen inte någon sanning.
            </seg>
            <seg n="1fc08e94">
              Att en och samma arbetsgivare förekommer i flera ansökningar
              om arbetstillstånd behöver inte betyda att tillstånden också beviljas.
              Antalet ansökningar och antalet beviljade tillstånd är inte samma
              sak.
            </seg>
            <seg n="dd7f0b7c">
              Migrationsverket kan vid en ansökan faktiskt kontrollera om arbetsgivaren
              har förekommit i andra ärenden. Skulle det vid en sådan kontroll
              komma fram att arbetsgivaren inte har skött sig kan det komma
              att leda till att en ny ansökan inte beviljas.
            </seg>
            <seg n="75b60923">
              Det är också viktigt att peka på att arbetsgivare i Sverige har
              fri anställningsrätt. Att en person nekas möjlighet att arbetskraftsinvandra
              hit för att till exempel städa betyder inte att en arbetslös städare
              i stället får jobbet, vilket Eva-Lena Jansson tydligen tycks tro.
            </seg>
            <seg n="39bb9d86">
              Dessutom är städare och köks- och restaurangbiträden de vanligaste
              yrkena bland de före detta asylsökande som har beviljats arbetstillstånd
              i år, 2010. Dessa personer arbetar redan som städare och har alltså
              sökt och fått jobben på den svenska arbetsmarknaden. Jag har hittills
              hört bara ett parti här i kammaren framföra åsikten att det skulle
              vara fel, att jobben borde gå till personer som man definierar
              som svenskar. Jag hoppas att Eva-Lena Jansson inte definierar
              sig som tillhörig den åsikten.
            </seg>
            <seg n="ef9cbfa0">
              När det gäller samtliga beviljade arbetstillstånd för år 2010
              ser man att 1 769 gäller dataspecialister, 898 storhushålls- och
              restaurangpersonal och 452 civilingenjörer, arkitekter med flera.
              Det är de tre största yrkesgrupperna, om man bortser från bärplockare.
              Även om det råder arbetslöshet bland restauranganställda råder
              det samtidigt brist på exempelvis kockar, som också ingår i den
              gruppen.
            </seg>
            <seg n="a9e43740">
              Det är naturligtvis också viktigt att vi tar indikationer på
              att människor behandlas illa på allvar. Men jag vill börja med
              att påpeka att dessa frågor inte ligger under ansvarsområdet för
              mitt departement. Min uppfattning är ändå att vi har en bra arbets-
              och arbetsmiljörättslig skyddslagstiftning och att det alltså
              inte i första hand är ändrade lagregler som behövs. Tillsyn över
              efterlevnaden av arbetsmiljö- och arbetstidslagstiftningen utövas,
              som jag tror att Eva-Lena Jansson vet, av Arbetsmiljöverket och
              inte Migrationsverket.
            </seg>
            <seg n="c6e84f1f">
              Det är emellertid också viktigt att den statliga tillsynen över
              lagstiftningen kompletteras med aktiva parter på arbetsmarknaden.
              Fackliga organisationer och skyddsombud har viktiga uppgifter
              i fråga om att förhindra människor från att fara illa i arbetslivet
              och medverka i arbetsmiljöarbetet på arbetsplatserna. Det är viktigt
              att vi upprätthåller den svenska modellen, med ansvarstagande
              parter som i kollektivavtal kommer överens om rimliga villkor
              och också vakar över villkorens efterlevnad.
            </seg>
          </u>
          <note type="speaker" n="9b3ffbb4">
            Anf. 20 EVA-LENA JANSSON (S):
          </note>
          <u who="eva-lena_jansson_c25f33" xml:id="i-f5aaf72771ff4e31-1" n="d0295771">
            <seg n="91d6bb0f">
              Fru talman! Jag vill börja med att kommentera statsrådet Billström
              när han försöker ge mig en åsikt som jag inte har. Jag har ingenting
              emot att människor kommer till Sverige och arbetar här absolut
              inte. Det var därför jag också nämnde den, som jag tycker, nästan
              moderna slavhandel som har uppstått när människor utnyttjas.
            </seg>
            <seg n="1e6f60cf">
              Under ordförandeskapet lyfte den här regeringen, som Tobias Billström
              sitter i, fram att man skulle stärka samarbetet mot människohandel.
              Men det visar sig faktiskt att det här nästan är en sorts trafficking-bransch.
            </seg>
            <seg n="88646e70">
              Jag hänvisade visserligen till tidningsuppgifter, men jag hänvisar
              också till andra uppgifter där vi möter de här människorna på
              gator och torg, i verkligheten.
            </seg>
            <seg n="c9776928">
              Jag tycker att det är viktigt att människor som kommer till Sverige
              och arbetar ska göra det på lika villkor. Det är därför jag pratar
              om ordning och reda på arbetsmarknaden. Det handlar inte om att
              hindra människor med annat medborgarskap än svenskt att komma
              hit och arbeta absolut inte. Men de får inte utnyttjas. De ska
              inte få leva under slavliknande villkor och bli inlåsta.
            </seg>
            <seg n="4566caf2">
              Jag ställde frågan om den här utredningen, och jag upplever att
              vi har ett system som just nu missbrukas. När det gäller kommentaren
              till vad Migrationsverket har sagt kan jag säga: Jo, vi har haft
              Migrationsverkets generaldirektör på besök i socialförsäkringsutskottet,
              som har redovisat just kring de frågor som vi har ställt. Jag
              tror att jag har ungefär samma bild som Tobias Billström. Men
              det förändrar inte det faktum att det är väldigt många arbetstillstånd
              som ges just till de branscher där man kan anta att det finns
              arbetskraft. Det var därför jag också ställde frågan utifrån den
              här flaskhalsproblematiken, eftersom det redovisas att man inte
              har fått tag i den här arbetskraften, om det fanns möjligheter
              för regeringen att göra en utredning när det gäller detta faktum.
              Då hänvisar Tobias Billström till en OECD-utredning som inte finns
              på regeringens hemsida.
            </seg>
            <seg n="dde7365d">
              Jag har tittat sedan våren och sommaren 2009. Man kan inte hitta
              någonting om den här OECD-utredningen. Det vore åtminstone intressant
              om statsrådet kunde kommentera den frågan. Var ligger utredningen
              någonstans? Vad ingår i uppdraget? Är det inte intressant att
              göra detta utifrån svenska förhållanden med svenska myndigheter
              eller tillsammans med Arbetsförmedlingen, universitet, företagare
              och svenskt näringsliv som har ett intresse av de här frågorna?
            </seg>
            <seg n="85cc5907">
              Jag tycker också att det är viktigt att poängtera att man, när
              man hittar de här avarterna, inte ska säga att det bara är fackets
              roll att ta hand om de frågorna. Vi vet att det är många arbetsgivare
              som vägrar teckna kollektivavtal och att facken inte kan komma
              in på arbetsplatserna. Vi vet också att den här regeringen har
              dragit ned på Arbetsmiljöverket, så möjligheterna att göra inspektion
              på arbetsplatser där det inte finns kollektivavtal är begränsade.
              Det här gör att det blir en svår koppling.
            </seg>
            <seg n="97272364">
              Jag tror att man måste göra en större koppling än att bara prata
              om arbetsmarknadens parter. Jag tycker självklart att det är en
              fråga för arbetsmarknadens parter. Men det är också en fråga för
              skattemyndigheterna och det svenska rättsväsendet att se till
              att inte människor utnyttjas på det sätt som har framkommit.
            </seg>
            <seg n="19ad1483">
              Jag önskar, fru talman, ändå få svar från Tobias Billström på
              de frågor som jag har ställt tidigare.
            </seg>
          </u>
          <note type="speaker" n="45ae2eef">
            Anf. 21 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-2" n="d09b448a">
            <seg n="c0d1df21">
              Fru talman! Det här är en intressant diskussion. I slutändan
              kommer också Eva-Lena Jansson fram till att det tydligen är rätt
              många andra statsråd som också är inblandade. Då får man väl ställa
              frågorna till dem. Jag är inte arbetsmarknadsminister, utan jag
              är migrationsminister. Det som jag har ansvaret för är utlänningslagen.
              Det tycker jag också är viktigt att komma ihåg i det här sammanhanget.
            </seg>
            <seg n="0752b235">
              Regeringen har hela tiden varit tydlig med att villkoren ska
              vara desamma, oavsett varifrån i världen arbetstagaren kommer.
              Därför ska en person som vill arbeta i Sverige ha ett konkret
              erbjudande om anställning för att beviljas ett arbetstillstånd.
              Vidare ska samma villkor avseende lön och försäkringsskydd och
              övriga anställningsvillkor gälla som för personer som redan är
              bosatta i landet.
            </seg>
            <seg n="22b9e632">
              Då är det viktigt att komma ihåg att det här gäller legala arbetskraftsinvandrare.
              De personer som Eva-Lena Jansson tar upp, som har låsts in eller
              levt under slavliknande förhållanden och så vidare, är ju, om
              jag förstår saken rätt, personer som saknar tillstånd att vistas
              i riket, de så kallade tillståndslösa eller papperslösa. Det är
              en helt annan kategori av människor som vi pratar om.
            </seg>
            <seg n="03a28875">
              Om Socialdemokraterna och Eva-Lena Jansson vill göra någonting
              åt detta borde man snarare bejaka en öppen och välfungerande arbetskraftsinvandring
              som gör det möjligt för människor att komma hit med tillstånd
              på ett legalt sätt, så att vi vet vilka som kommer, när de kommer,
              hur de kommer och var de kommer.
            </seg>
            <seg n="0eca8dfa">
              Men det är alltså två helt olika kategorier av människor som
              Eva-Lena Jansson pratar om. Och det är lite fult. Jag har noterat
              att det finns flera som gör detta och försöker blanda ihop till
              exempel den fria rörligheten inom EU med arbetskraftsinvandring
              från tredjeland. Det kan man inte göra. Man måste hålla isär de
              här kategorierna, för det är två helt olika regelverk ur migrationsrättslig
              synvinkel som styr dem. Att det sedan är samma rättigheter när
              det gäller arbetsrätt och arbetsmiljö är en annan sak. Men det
              är viktigt att komma ihåg detta. Blanda inte ihop rumäner och
              bulgarer eller andra kategorier som kommer från Östeuropa med
              de människor som vi pratar om i det här sammanhanget.
            </seg>
            <seg n="c0e8ce60">
              Det är också viktigt att komma ihåg, när vi pratar om att människor
              kommer till Sverige och börjar arbeta, att det finns möjligheter
              redan i dag i lagstiftningen för Migrationsverket att vara observant
              på att ansökningarna är seriösa, att det inte handlar om skenförfaranden.
              Det står tydligt och klart i propositionstexterna.
            </seg>
            <seg n="2fef2dc1">
              För att upprätthålla legitimitet för systemet måste Migrationsverket
              vara observant på att anställningsavtalen inte är skenavtal. Det
              är tydligt och klart, inga konstigheter. Men ändå låtsas Eva-Lena
              Jansson i den här diskussionen som att lagstiftningen skulle vara
              oklar, att det inte skulle råda ordning och reda, när det helt
              klart är frågan om efterlevnaden av lagstiftningen och inte en
              ny lagstiftning som borde stå i fokus.
            </seg>
            <seg n="144db8e2">
              Avslutningsvis gäller det frågan om OECD. Jag tycker att det
              är bra att det är en oberoende organisation, med OECD:s tyngd,
              trovärdighet och karaktär, som gör den här bedömningen. Att Eva-Lena
              Jansson inte har hittat någonting på regeringens hemsida är väl
              rätt naturligt med tanke på att utredningen pågår. Den kommer
              inte att leverera något besked förrän i vår, 2011. Då kommer vi
              å andra sida att få veta inte bara vad OECD tycker utan också
              hur OECD ser på det svenska systemet i relation till andra jämförbara
              system.
            </seg>
            <seg n="18c03d93">
              Det är intressant att Eva-Lena Jansson säger att vi ska göra
              detta i en svensk kontext. Nej, vi ska göra precis tvärtom. Vi
              ska jämföra det svenska systemet, hur det fungerar, med övriga
              internationella system för arbetskraftsinvandring. Och det är
              precis vad OECD håller på med. Dessutom gör man det i nära kontakt
              med fack, arbetsgivare och myndigheter här i Sverige. Jag tror
              inte att Eva-Lena Jansson behöver vara orolig för att den här
              utredningen inte skulle visa på en mångfasetterad bild när den
              väl är färdig.
            </seg>
          </u>
          <note type="speaker" n="b1b941b9">
            Anf. 22 EVA-LENA JANSSON (S):
          </note>
          <u who="eva-lena_jansson_c25f33" xml:id="i-f5aaf72771ff4e31-2" n="d0295771">
            <seg n="15d60ddd">
              Fru talman! Jag måste säga att Tobias Billström gör det väldigt
              enkelt för sig. När det gäller OECD-utredningen kan jag konstatera
              att Gunilla Carlsson på regeringens hemsida glatt och villigt
              via pressmeddelanden har meddelat när man har tillsatt olika OECD-utredningar
              som gäller henne. Det har inte Tobias Billström gjort.
            </seg>
            <seg n="b63ad5b9">
              Jag har varit inne på OECD:s hemsida, den svenska sidan. Jag
              hittar ingenting där heller. Det är mycket möjligt att man inte
              behöver skriva vad uppdraget utgår från, inte ens på regeringens
              hemsida. Men det skulle ha varit intressant.
            </seg>
            <seg n="b4be65c4">
              Jag tycker också att det är relevant att jämföra hur det varit
              i Sverige innan och efter man införde det här. För jag upplevde
              ändå att det var flaskhalsarna på arbetsmarknaden som man ville
              få bort genom den här ändringen.
            </seg>
            <seg n="16edc950">
              Jag gör inte skillnad på EU-medborgares människovärde kontra
              till exempel kinesiska medborgares. Det vore faktiskt helt emot
              min människosyn och emot Socialdemokraternas människosyn. För
              mig är det lika illa om en rumän eller en kines blir illa behandlad
              i Sverige, precis som när det gäller en svensk medborgare.
            </seg>
            <seg n="1800f744">
              Jag redovisade ett exempel på människor som blev inlåsta. Det
              var anställda kineser hos en arbetsgivare med arbetstillstånd.
            </seg>
            <seg n="690df941">
              Jag tycker att det är viktigt att arbetstagare som träder fram
              och söker hjälp för att uppnå sjysta arbetsvillkor inte ska riskera
              utvisning. Annars säger man per definition: Träd inte fram, för
              då utvisar vi dig!
            </seg>
            <seg n="3d79108a">
              Låt i stället arbetstagarna stanna uppehållstillståndet ut och
              söka nya arbetsgivare! Jag tycker också att det är viktigt att
              man anpassar lagstiftningen till utländska arbetsgivare som är
              verksamma i Sverige. Lagstiftningen är i dag konstruerad för svenska
              arbetsgivare som ansöker om arbetstillstånd.
            </seg>
            <seg n="459e249e">
              Migrationsverket ska kunna försäkra sig om seriositeten bakom
              ett utländskt företags erbjudande. Utländska entreprenad- och
              bemanningsföretag utgjorde ca 40 procent av arbetstillstånden
              under 2009. Men det här tror jag att statsrådet Tobias Billström
              är medveten om.
            </seg>
            <seg n="3528c940">
              För mig är det i alla fall viktigt att människor som kommer till
              Sverige ska jobba på lika villkor och inte bli utnyttjade i en
              traffickingsituation.
            </seg>
          </u>
          <note type="speaker" n="41f14f82">
            Anf. 23 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-d9abc95743235ae3-0" n="d09b448a" next="i-4a2fea0d40ee45ad-0">
            <seg n="5f3c309d">
              Fru talman! För det första vore det bra om man kontrollerade
              vilken terminologi man använder. Trafficking är inget begrepp
              som man kan svänga med sig med lite hur som helst, utan det är
              ett definierat brott.
            </seg>
          </u>
          <note n="6a094c17">
            (EVA-LENA JANSSON (S): Jag ber om ursäkt för det.)
          </note>
          <u who="tobias_billstrom_bf997b" xml:id="i-4a2fea0d40ee45ad-0" n="d09b448a" prev="i-d9abc95743235ae3-0">
            <seg n="63934ffb">
              Det spelar ingen roll. Jag konstaterar bara att trafficking som
              det används i debatten, som någon sorts allmänt begrepp för när
              människor far illa, inte kan användas på det viset utan måste
              begränsas till den typen av brottslighet som handlar om att människor
              säljs i sexuella syften. Punkt slut. Det är det inte fråga om
              i de här fallen.
            </seg>
            <seg n="6c35fe1f">
              Sedan var det detta med OECD. Jag är ju inte ansvarig för regeringens
              hemsida; jag är bara ett enkelt statsråd. Men som statsråd är
              jag ansvarig för regeringsbesluten, och regeringen har fattat
              ett beslut om att ge OECD det här uppdraget, vilket Eva-Lena Jansson
              kommer att hitta i regeringens protokoll. Det är bara att gå in
              och bläddra och hitta det här uppdraget.
            </seg>
            <seg n="5a4da741">
              Syftet med att skapa ett väl fungerande arbetskraftsinvandringssystem
              för Sverige har varit att se till att vi kan få den arbetskraft
              till vår arbetsmarknad som behövs för att svenska företag ska
              kunna växa och i sin tur kunna anställa fler personer. Det är
              ett stort problem i dag att företag som inte hittar rätt arbetskraft
              inte får möjlighet att expandera och därmed inte kan anställa
              fler personer.
            </seg>
            <seg n="7929c498">
              Sedan måste jag bara en gång för alla göra upp med argumentet
              om att arbetstagare som utnyttjas inte skulle våga berätta om
              de dubbla kontrakten, eftersom de är rädda för att bli av med
              jobbet och utvisas. Det är ett väldigt dåligt argument, eftersom
              de svenska reglerna för arbetskraftsinvandring är utformade så
              att en arbetstagare som av någon anledning inte är nöjd med sin
              arbetsgivare ska kunna lämna denna utan att för den sakens skull
              bli av med sitt uppehållstillstånd. Den vars anställning avslutas
              ges en möjlighet att stanna kvar i tre månader för att söka ett
              nytt jobb, och denna regel gäller oavsett om det är arbetsgivaren
              eller arbetstagare som avslutar anställningen.
            </seg>
            <seg n="0f7b2dc6">
              Denna bestämmelse är bland annat till för att minska arbetstagarens
              beroendeförhållande till arbetsgivaren. Jag tycker inte att man
              se något tydligare exempel på vilket ansvar regeringen har tagit
              gentemot arbetstagaren och gentemot ordningen på den svenska arbetsmarknaden
              än den här regeln.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="e3b181a7">
            5 § Svar på interpellation 2010/11:91 om identitetskravet vid
            anhöriginvandring
          </note>
          <note type="speaker" n="d5771110">
            Anf. 24 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-3" n="d09b448a">
            <seg n="9e2a3563">
              Fru talman! Ulla Andersson har frågat mig om jag avser att föreslå
              ändringar i utlänningslagen eller vidta andra åtgärder så att
              familjer från Somalia och andra länder inte splittras på grund
              av i dag ej godtagna identitetshandlingar.
            </seg>
            <seg n="a6e1cf9b">
              Migrationsöverdomstolen har i ett antal avgöranden betonat utlänningslagens
              krav på att utlänningar ska ha pass vid inresa och vistelse i
              Sverige.
            </seg>
            <seg n="09b52122">
              Passkravet är grundläggande för kontroll av utlänningars inresa
              och vistelse i Sverige. Annorlunda uttryckt är kravet på pass
              en förutsättning för ordning och reda i invandringsreglerna. Det
              är också enligt EU-lagstiftningen ett villkor för inresa i Schengenområdet
              att en utlänning innehar giltig resehandling som tillåter passage
              vid gränsen.
            </seg>
            <seg n="36d9184c">
              Enligt min mening bör huvudregeln att utlänningar ska ha pass
              vid inresa och vistelse i Sverige ligga fast. Även kravet på klarlagd
              identitet för att beviljas uppehållstillstånd bör kvarstå.
            </seg>
            <seg n="22d361e2">
              Jag har uppmärksammat att vissa grupper, till exempel somalier,
              generellt har svårigheter att klarlägga sin identitet och visa
              upp pass som godtas av svenska myndigheter. Därför anser jag att
              det kan finnas anledning att i ljuset av den pågående praxisutvecklingen
              titta närmare på den här frågan.
            </seg>
          </u>
          <note type="speaker" n="9cd7b47a">
            Anf. 25 ULLA ANDERSSON (V):
          </note>
          <u who="ulla_andersson_c170b8" xml:id="i-91dd41f93f80dc33-0" n="956ff346">
            <seg n="f726f5c4">
              Fru talman! Tack för svaret, statsrådet! I snart 20 år har det
              varit krig i Somalia. Folkbokföring finns inte, inte heller en
              rättsstat. Människor flyr av fullt förståeliga skäl.
            </seg>
            <seg n="f955ecf9">
              Sedan en dom i början av året från Migrationsöverdomstolen med
              hänvisning till en gammal föreskrift från 1997 ställs så oerhört
              hårda krav på att styrka sin identitet att det i praktiken har
              blivit omöjligt för somalier att få främlingspass. Somaliska handlingar
              godtas inte. Muntliga intyganden från familjemedlemmar godtas
              inte heller.
            </seg>
            <seg n="5bc7abf6">
              Personer som ändå lyckas ta sig till Sverige och söker uppehållstillstånd
              som skyddsbehövande har rimligare krav på att styrka sin identitet,
              vilket gör att somalier som är här kan få uppehållstillstånd.
              Att få återförenas med sina barn eller andra nära anhöriga blir
              dock i praktiken omöjligt om dessa är kvar utanför Sverige.
            </seg>
            <seg n="d7587ea8">
              De svenska reglerna och den nya praxisen leder till att familjer
              splittras och att barn inte får träffa sina föräldrar. Även personer
              som har kunnat bevisa att de faktiskt är föräldrar till barnet
              har nekats återförening, eftersom barnet måste kunna styrka sin
              identitet. Hur detta anses förenligt med barnkonventionen kan
              man verkligen fråga sig. Hur det är förenligt med portalparagrafen
              om barnens bästa i utlänningslagen kan man också fråga sig, eller
              hur det är förenligt med artikel 8 i Europakonventionen där man
              slår fast rätten till familjeliv.
            </seg>
            <seg n="9db3baee">
              Det vi nu ser tydligt gällande den splittring vi ser av somaliska
              familjer som faktiskt har levt tillsammans är att Sverige bryter
              mot internationella konventioner. Anser statsrådet att den här
              familjesplittringen verkligen är i enlighet med dessa konventioner,
              eller avser statsrådet att vidta någon åtgärd med anledning av
              detta?
            </seg>
            <seg n="c2bd3863">
              Många av dessa barn och anhöriga skulle på grund av situationen
              i Somalia få uppehållstillstånd som skyddsbehövande om de var
              på plats i Sverige och kunde ansöka om det. Men de kan ju inte
              göra det eftersom det inte är möjligt att söka asyl från utlandet.
              Den enda lösningen för de här familjerna blir att barnen får lämnas
              till flyktingsmugglare så att de när de väl har tagit sig hit
              kan söka asyl eftersom identitetskraven då är rimligare.
            </seg>
            <seg n="997c167b">
              Domen som kom i början av året har också tolkats olika. Migrationsverket
              kör den hårda linjen, medan andra, till exempel en av domarna
              vid migrationsdomstolen gör en helt annan tolkning som också gör
              det möjligt att få hit sin familj. I P1 Morgon kunde vi häromveckan
              höra hur de diskuterade sina tolkningar och vad det blev tydligt
              med att det behövs ett politiskt ansvar för att lösa situationen.
              Det efterfrågades också.
            </seg>
            <seg n="fde725e7">
              En av de aktuella domarna är nu överklagad och handlar om rätten
              att vara med sin förälder. Relationen är bevisad med hjälp av
              dna, och frågan är om det ska väga tyngre än skyldigheten att
              styrka sin identitet. Avser statsrådet att barn ska få leva med
              sina föräldrar?
            </seg>
            <seg n="73f4ae08">
              Situationen måste lösas genom att andra typer av intyg än pass
              godkänns. När någon kan lämna dna-bevis bör det funka som tillräckligt
              bevis, och det är absurt att inte ens de personerna kan få uppehållstillstånd.
            </seg>
            <seg n="075705e9">
              Nu har statsrådet under en längre tid sagt att han har för avsikt
              att se över detta. Frågan blir då: När kommer det att ske? Kommer
              det en ändring och i så fall när?
            </seg>
          </u>
          <note type="speaker" n="64bcabd1">
            Anf. 26 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-4" n="d09b448a">
            <seg n="001e1087">
              Fru talman! Tack så mycket för möjligheten att diskutera den
              här frågan, som naturligtvis är viktig och betydelsefull ur lite
              olika perspektiv.
            </seg>
            <seg n="1bd6ebd0">
              Jag tror inte att det är så enkelt som Ulla Andersson vill göra
              det till, att man bara snurrar på en lagparagraf eller förändrar
              någonting i utlänningslagen och sedan har man löst problemet.
            </seg>
            <seg n="6a663737">
              Som jag har sagt, och Ulla Andersson har själv refererat till
              inslag i medierna, pågår det för närvarande ett arbete med att
              titta närmare på den här frågan inom Regeringskansliet. Den är
              mycket komplicerad mycket mer komplicerad än vad Ulla Andersson
              gör den till i sin interpellation eller här i sina inlägg. Vi
              följer praxisutvecklingen, men det är som sagt inte någon lätt
              fråga.
            </seg>
            <seg n="209c63d2">
              Migrationsdomstolarna har gjort olika bedömningar när det gäller
              kravet på pass och klarlagd identitet i anknytningsärenden. Det
              är helt riktigt. Det beror på att det ju alltid kommer att finnas
              ett visst tolkningsutrymme för domstolarna. Men nu har Migrationsöverdomstolen
              meddelat prövningstillstånd i ett mål som rör uppehållstillstånd
              på grund av anknytning, och det återstår att se vad domstolen
              kommer att komma fram till.
            </seg>
            <seg n="9154e9fe">
              Jag vill gärna understryka här i kammaren att kravet på pass
              och klarlagd identitet gäller alla som ansöker om uppehållstillstånd
              i Sverige. Jag har uppmärksammat att somalier generellt har svårt
              att uppfylla kravet på pass och klarlagd identitet. Men som sagt:
              Frågan är komplicerad, och avvägningar måste göras utifrån många
              olika intressen.
            </seg>
            <seg n="93a380ff">
              Barnkonventionen som Ulla Andersson nämner är naturligtvis viktig,
              men det är bara en av många konventioner som Sverige har undertecknat.
              Vi har till exempel också undertecknat konventioner om att arbeta
              mot människohandel, och i flera fall rörande människohandel har
              det rapporterats att inresa och beviljande av uppehållstillstånd
              har skett på felaktiga grunder, inte minst på grund av falska
              identiteter.
            </seg>
            <seg n="31822234">
              För att förebygga människohandel är därför tillgång till resedokumentation
              en viktig aspekt. Sverige arbetar mycket aktivt nationellt och
              internationellt för att förebygga och bekämpa människohandel.
              Sverige har tillträtt alla relevanta internationella konventioner.
              Ulla Andersson räknade själv upp ett antal av de andra konventionerna,
              men det kunde vara värt att nämna de här också. Såväl FN-protokollet
              från 2000 som Europarådets konvention om människohandel från 2005
              pekar på vikten av att resehandlingar är riktiga och att inresa
              därmed kan ske på korrekta grunder.
            </seg>
            <seg n="0ba9d735">
              Allt det här är viktigt för att förstå varför regeringen intar
              en mycket försiktig position i de här frågorna och varför vi tycker
              att det är rätt att göra detta. Det är enkelt att, som Ulla Andersson
              här, vara det godas förkämpe. Men hur är det vi säger: Det goda
              får inte lov att bli det bästas fiende. Det är lite det som måste
              stå i fokus för den här diskussionen.
            </seg>
            <seg n="3a644348">
              Det kan inte heller finnas en övertro på att avskaffandet av
              identitetskravet löser alla problem. Det kanske uppstår nya problem.
              Vill Ulla Andersson ta på sitt ansvar att om några år stå här
              i kammaren och diskutera varför Sverige har förvandlats till ett
              transitland för människor som vill ägna sig åt människohandel?
              Jag har flera gånger under förra mandatperioden blivit uppvaktad
              av organisationer som kämpar mot människohandel och som har haft
              synpunkter på hur Sverige hanterar identitetskraven. Jag anser
              att deras röster är minst lika viktiga att lyssna på som de som
              uppvaktar mig för att prata om behovet och betydelsen av att ta
              hänsyn till barnkonventionen. Man kan inte bara välja och vraka
              utan man måste väga av. Det är vår uppgift som politiker att ibland
              att göra dessa avvägningar.
            </seg>
          </u>
          <note type="speaker" n="842cf20e">
            Anf. 27 ULLA ANDERSSON (V):
          </note>
          <u who="ulla_andersson_c170b8" xml:id="i-91dd41f93f80dc33-1" n="956ff346">
            <seg n="7f721873">
              Fru talman! Visst har vi som politiker i uppgift att göra olika
              avvägningar. Men frågan är om man har viljan att göra den avvägningen
              och hur lång tid man anser att en sådan avvägning ska få ta.
            </seg>
            <seg n="12edd8d9">
              Det här handlar om familjer. Det handlar om barn som tvingas
              leva kvar i krig, som tvingas leva separerade från sina föräldrar.
              Trots att identiteten är fastställd, det vill säga att de är föräldrar
              till sitt barn, får inte barnet komma hit för att identiteten
              för barnet inte kan fastställas.
            </seg>
            <seg n="250643df">
              Denna praxis innebär att människor som kommer från länder med
              en svag stat indirekt diskrimineras och inte får en chans att
              få sin sak prövad. Det i sin tur ökar människosmugglingen. Det
              enda alternativet för dessa familjer är att lämna över sina barn
              till människosmugglare.
            </seg>
            <seg n="6c706515">
              Jag tror att vi alla vill leva med våra barn och att det är en
              förutsättning för våra liv.
            </seg>
            <seg n="09743ff9">
              Inte ens personer som har somaliskt pass, eller till och med
              somaliskt ID-kort med chip, godkänns på grund av hänvisningen
              till förordningen från 1997. Den var inte gällande före domen
              tidigt i våras.
            </seg>
            <seg n="06a7f4b8">
              Jag tog upp ett flertal konventioner, precis som statsrådet sade.
              Jag menar att de konventionerna borde väga tungt. Även i förordet
              till utlänningslagen ges möjlighet för Migrationsverket att hålla
              en annan linje. Det borde vara möjligt och rimligt av statsrådet
              att ändra på lagstiftningen så att det går att skapa möjligheter
              även för familjer från svaga stater att återförenas. Det har blivit
              en omänsklig hantering av familjerna.
            </seg>
            <seg n="498d1074">
              Fru talman! För en tid sedan var jag hemma i Gävle på en manifestation.
              I Gävle har vi tagit emot många familjer från Somalia. Det var
              en jobbig manifestation där person efter person berättade om sin
              förtvivlan och längtan efter sina barn, sin fru eller sin man.
              Personer som till och med har fått svenskt medborgarskap nekas
              möjligheten att ta hit sina barn. De har levt här i fem år och
              gjort allt vad de kan för att få hit sina barn, men det är inte
              möjligt.
            </seg>
            <seg n="f0132d43">
              Man känner sig totalt uppgiven, en moment 22-situation. En person
              sade: Om jag bara hade en möjlighet skulle jag faktiskt åka tillbaka.
              Jag vill se hur mina barn har det. Det här säger mycket om vad
              detta handlar om.
            </seg>
            <seg n="fdad1bff">
              När avser statsrådet att meddela ett svar? Hur länge kommer översynen
              och övervägandena att pågå? Det är många familjer som just nu
              lever i förtvivlan och väntar på svaret.
            </seg>
          </u>
          <note type="speaker" n="381d38a0">
            Anf. 28 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-5" n="d09b448a">
            <seg n="1891f577">
              Fru talman! Migrationsöverdomstolen har i ett antal avgöranden
              betonat utlänningslagens krav på att utlänningar ska ha pass vid
              inresa och vistelse i Sverige och att regeln är absolut, såvida
              inte uttryckligt undantag finns. Den omständigheten att en utlänning
              faktiskt inte har möjlighet att erhålla ett pass som är giltigt
              i Sverige har i domstolens avgöranden inte i sig utgjort skäl
              för undantag. Skälet till det är naturligtvis självklart. Ulla
              Andersson säger det själv när hon pekar på hur viktigt detta är
              i förhållande till svaga stater. Just det faktum att Ulla Andersson
              lyfter fram en svag stat där man inte har koll på sina egna medborgare
              gör att vi som är mottagare av dessa personer måste slå vakt om
              vår möjlighet att kontrollera att vårt territorium inte används
              som transitområde för till exempel människohandel.
            </seg>
            <seg n="c0a332ab">
              Jag har i flera av de intervjuer som jag har gett i dessa sammanhang
              sagt att jag inte vill ha en diskussion om fem år från nu där
              Sverige blir anklagat för att inte ha haft koll på vem som reser
              in och vistas här. Jag vill inte ha den diskussionen om den går
              att undvika. Jag inser naturligtvis att även detta är svårt. Jag
              skulle kunna ha en debatt från rakt motsatt håll jämfört med Ulla
              Andersson och ställa mig frågan: Gör Sverige tillräckligt redan
              i dag för att se till att vi kontrollerar den som reser in? Men
              jag inser att Ulla Andersson knappast skulle befinna sig på min
              sida i en sådan diskussion.
            </seg>
            <seg n="0dce8665">
              Varför har Migrationsverket olika beviskrav för en person för
              att klarlägga sin identitet när han söker asyl i Sverige jämfört
              med när han söker uppehållstillstånd på anknytning från hemlandet?
              Frågan om klarlagd identitet är nu uppe i ett mål som Migrationsöverdomstolen
              har meddelat prövningstillstånd i. Vi får se vad Migrationsöverdomstolen
              kommer fram till i sitt praxisavgörande.
            </seg>
            <seg n="6403f600">
              Det är inte så att somalier diskrimineras i sammanhanget. Som
              jag sade tidigare är kravet absolut. Migrationsöverdomstolen har
              nu den 25 november 2010 meddelat prövningstillstånd i ett mål
              om uppehållstillstånd för en somalisk man på grund av anknytning
              till hustru i Sverige med följande, som man säger, uppsläppandemening:
              Fråga om metod för prövning av anknytningsskäl i utlänningsmål.
            </seg>
            <seg n="a59740fb">
              Migrationsverket prövade i sitt beslut inte anknytning i sak
              utan avslog ansökan endast på grunden att identiteten inte var
              styrkt. Migrationsdomstolen menade att verket borde ha prövat
              anknytningen i sak och återförvisade därför målet till Migrationsverket.
              Det är Migrationsverket som har överklagat återförvisningsbeslutet
              till Migrationsöverdomstolen.
            </seg>
            <seg n="253b1955">
              Det är inte troligt att det i det här fallet kommer ett praxisavgörande
              förrän tidigast om två månader. Inte ens en gång då är jag beredd
              att här i kammaren utlova någon lagförändring. Jag vill först
              veta mer i frågorna. Jag vill först se hur vi ska säkerställa
              att vårt land inte används som transitland, inte används som bas
              för människohandel och smuggling av människor som mot deras egen
              vilja tas hit till Sverige därför att vi inte kan säkerställa
              identitetskraven.
            </seg>
          </u>
          <note type="speaker" n="91b9f94f">
            Anf. 29 ULLA ANDERSSON (V):
          </note>
          <u who="ulla_andersson_c170b8" xml:id="i-91dd41f93f80dc33-2" n="956ff346">
            <seg n="122178e0">
              Fru talman! Till skillnad från statsrådet vill jag inte ha en
              diskussion om fem år om att Sverige har förhindrat barn att leva
              med sina föräldrar. Det är fråga om barn och föräldrar som faktiskt
              har påvisat att de hör ihop med hjälp av vittnesmål, styrkta identiteter
              och dna-bevis. Inte ens det hjälper. Vad ska man då göra, statsrådet?
              Vad anser statsrådet att dessa familjer och barn ska göra?
            </seg>
            <seg n="b35abfeb">
              Jag vill inte ha en diskussion om fem år om att Sverige bryter
              mot barnkonventionen eller Europakonventionen, som vi faktiskt
              gör just nu, eller att vi inte ens följer de föreskrifter som
              finns i utlänningslagen, som öppnar möjligheter för familjer att
              återförenas, även familjer som lever i svaga stater.
            </seg>
            <seg n="4faf3efa">
              Situationen måste lösas. Vi har väntat i snart ett år, och det
              är oerhört frustrerande för alla drabbade. Det gör till och med
              ont att titta och lyssna på dem. Jag kan förstå deras förtvivlan.
              Det borde gå att lösa problemet om den politiska viljan finns.
              Andra intyg än pass borde godkännas, vilket de blev innan domen
              kom.
            </seg>
            <seg n="c1df2ec0">
              När någon kan lämna dna-bevis borde åtminstone det fungera. Det
              borde vara ett tillräckligt bevis. Det brukar det vara när man
              dömer i brottmål.
            </seg>
            <seg n="1da0931d">
              Försök att lösa problemet så fort som möjligt. Det är alltför
              mycket som står på spel för dessa familjer. Det går inte att göra
              som statsrådet, det vill säga frånsäga sig någon form av politiskt
              ansvar och hela tiden hänvisa till olika domar i de olika domstolarna.
              Det är möjligt att ta politiskt ansvar. Då kan det bli möjligt
              för familjerna att återförenas. Det politiska ansvaret vill åtminstone
              Vänsterpartiet ta.
            </seg>
          </u>
          <note type="speaker" n="413ebe00">
            Anf. 30 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-071f7eae81c2ab7e-6" n="d09b448a">
            <seg n="2c19b354">
              Fru talman! Ulla Andersson är tydligen inte beredd att ta en
              diskussion om brott mot barnkonventionen, men hon är tydligen
              öppen för att ta en diskussion om huruvida Sverige bryter mot
              FN-beslutet från 2000 om att bekämpa människohandel eller för
              den delen Europarådets konvention om att förhindra och motverka
              människohandel från 2005. Jag är inte beredd att göra det.
            </seg>
            <seg n="68a1b897">
              Jag tycker inte heller att man kan göra det så enkelt för sig
              som att hänvisa till barnkonventionen. Barnkonventionen stadgar
              att vi ska se till barnets bästa. Barnets bästa är inte en så
              enkel fråga som att säga att människor ska få lov att återförenas;
              oavsett om det leder till att 20 andra barn utsätts för trafficking
              ska ett barn få återförenas med sina föräldrar. Jag är inte beredd
              att göra den typen av överväganden. Jag vill veta vad vi håller
              på med.
            </seg>
            <seg n="5c40dc4e">
              Det är därför som jag har sett till att mina duktiga tjänstemän
              på Justitiedepartementet sitter och arbetar med de här frågorna
              och försöker hitta en lösning på problemen. Men lätt är det inte.
              Jag vill gärna peka på att tidigare utredningar som har granskat
              frågan om svensk rätt överensstämmer med barnkonventionen samtliga
              har kommit fram till att utlänningslagstiftningen är förenlig
              med de krav som barnkonventionen ställer. Det är ställt utom allt
              tvivel att det är på det viset.
            </seg>
            <seg n="e49a3036">
              Vi kommer säkert att ha anledning att fortsätta att diskutera
              den här frågan, men jag har inte för avsikt att vidta några åtgärder
              innan jag är absolut säker på att vi vet vad det är vi håller
              på med i den här frågan.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="935779e4">
            6 § Svar på interpellation 2010/11:87 om omförhandling av skatteavtalet
            med Danmark
          </note>
          <note type="speaker" n="b8e4ba1e">
            Anf. 31 Finansminister ANDERS BORG (M):
          </note>
          <u who="unknown" xml:id="i-d5997113ecb32214-0" n="6e04242e">
            <seg n="5a92b328">
              Fru talman! Leif Jakobsson har frågat mig om jag avser att ta
              initiativ till ett nytt avtal och i så fall när. Frågan avser
              de regler om utjämning mellan Sverige och Danmark som finns i
              ett sidoavtal från 2003 till det nordiska skatteavtalet.
            </seg>
            <seg n="362b0040">
              Frågan har delvis sin grund i en rapport från Riksrevisionen.
              Enligt denna har regeringen inte tagit fram tillräckliga underlag
              för analys av utjämningsordningen.
            </seg>
            <seg n="7a9c928d">
              Det har varit svårt att få fram korrekta uppgifter om avtalets
              tillämpning. Finansdepartementets analys visar att tidigare uppgifter
              från Skatteverket, som använts i ett frågesvar till riksdagen
              i februari 2009, tyvärr varit felaktiga.
            </seg>
            <seg n="f1ea93e0">
              I interpellationen hävdar Leif Jakobsson att endast 9 procent
              av lönesumman från danska inkomster återförs till Sverige medan
              25 procent av lönesumman från svenska inkomster återförs till
              Danmark. Denna jämförelse synes bygga på att utjämningsbeloppen
              relateras till olika slag av löneuppgifter för de olika länderna.
              Beloppet från Danmark ställs i relation till lönesumman för alla
              pendlare medan beloppet från Sverige relateras enbart till lönerna
              för dem som omfattas av utjämningsordningen.
            </seg>
            <seg n="4de9b470">
              Om de båda utjämningsbeloppen i stället relateras till likvärdiga
              baser, den totala lönesumman för pendlarna, ändras bilden. För
              2007 erhöll Sverige 644 miljoner kronor för pendlare från Sverige,
              vilket utgjorde knappt 9 procent av lönesumman. Samma år överfördes
              till Danmark 78 miljoner kronor för pendlare till Sverige, vilket
              utgjorde knappt 10 procent av motsvarande lönesumma.
            </seg>
            <seg n="9a6db4b4">
              Det bör också noteras att utjämningsordningen som sådan ger ett
              nettoflöde från Danmark till Sverige i förhållande till en situation
              där fördelningen av skatteuttaget mellan de olika länderna enbart
              skulle följa huvudprincipen om beskattning i arbetslandet.
            </seg>
            <seg n="65ab5654">
              Frågan om eventuell omförhandling av sidoavtalet kräver en hantering
              i flera steg. I ett första steg har nu genomförts en intern analys
              av hur avtalet tillämpas. Avtalet verkar fungera som ursprungligen
              avsetts.
            </seg>
            <seg n="64afa303">
              Det är nu viktigt att som ett andra steg tillsammans med Danmark
              ta fram ett mer heltäckande underlag. I avtalet anges en möjlighet
              till gemensam utvärdering. På politisk nivå har nyligen en begäran
              om en sådan utvärdering sänts till danska Skatteministeriet. Först
              efter ett sådant arbete är det möjligt att ta ställning till Leif
              Jakobssons fråga.
            </seg>
          </u>
          <note type="speaker" n="ec8a99c3">
            Anf. 32 LEIF JAKOBSSON (S):
          </note>
          <u who="leif_jakobsson_79f517" xml:id="i-5664aecc61199fe7-0" n="33535059">
            <seg n="611a12ae">
              Fru talman! Jag får tacka för svaret.
            </seg>
            <seg n="2d56fddd">
              Det är en lite speciell interpellation eftersom samma interpellation
              ställdes den 28 juni, men den får i dag ett annat svar. Det som
              har hänt däremellan är att Riksrevisionen har uppmärksammat att
              regeringen inte har skött avtalen och inte vårdat dem.
            </seg>
            <seg n="3255e500">
              Jag får väl vara glad att jag i dag i alla fall får ett svar
              som gör att vi börjar komma på talefot med varandra. Förra gången
              kändes det som att man skulle kunna framställa Bagdad Bob som
              nyanserad i jämförelse med finansministerns svar att det inte
              fanns några som helst problem med skatteavtalet. Det är inte precis
              vad vi som bor i Öresundsregionen upplever.
            </seg>
            <seg n="6b7868eb">
              I svaret finns dels lite siffror, dels en uppgift om att man
              nu har skickat in en begäran till de danska myndigheterna om att
              sätta i gång en utvärdering av avtalet.
            </seg>
            <seg n="eda33c93">
              Det här är ytterst viktigt. Det handlar om olika nivåer. Finansministern
              håller sig än så länge bara till vad som står i avtalet och hur
              det har fungerat. Min diskussion handlar om vad som är riktigt
              och rätt och vad vi bör uppnå i ett avtal med andra länder, och
              när vi bildar regioner som är gränsöverskridande.
            </seg>
            <seg n="85d9a797">
              Grundfrågan handlar egentligen om följande: Skulle Solna kommun
              tycka att det var okej om alla de som jobbar i Helsingfors men
              bor i Solna betalade skatt till Helsingforss kommun och Helsingforss
              kommun skickade 8 kronor per hundralapp tillbaka till Solna? Det
              skulle inte vara alldeles enkelt att förklara det för invånarna.
            </seg>
            <seg n="dc98e5d3">
              För oss som finns i Öresundsregionen gäller det precis den frågan.
              När vi passerar nationsgränsen det må vara ett vatten, en broöverfart
              eller något annat känns det inte som att vi går in i ett annat
              land, utan vi bor, arbetar, studerar och lever våra liv på bägge
              sidor om Sundet. Det där är jag oerhört besjälad av att bejaka,
              att hjälpa till så att det blir ännu mer och att de kommande generationerna
              suddar ut den gräns som Sundet innebär. Men då kan det inte vara
              så att skattebetalarna på den ena sidan får stå för så väldigt
              mycket av välfärdsproduktionen.
            </seg>
            <seg n="972d756c">
              Det här är en fråga som i grund och botten handlar om förutsättningarna
              långsiktigt för att Öresundsintegrationen ska ha en folklig legitimitet,
              och därför måste vi ta oss an den.
            </seg>
            <seg n="601518af">
              Jag kan börja med den första delen: Hur fungerar skatteavtalet?
              Vi har sett på område efter område att tillämpningen på den danska
              sidan är sådan att det blir ett minimalt flöde tillbaka. Det beror
              på att man drar av grundavdrag på respektive 40 000 och 80 000.
              En Öresundspendlare som är gift kan tjäna 230 000 danska kronor
              innan man över huvud taget kommer med i utjämningssystemet. Danskarna
              tar bort alla offentliganställda, i enlighet med avtalet, men
              det gör inte Sverige. Och så vidare. Detta innebär att det blir
              fel.
            </seg>
            <seg n="61170818">
              Det är helt klart att danskarna sitter på ett guldavtal. Vi är
              medvetna om det. Men sitter man på ett för bra avtal måste man
              också förstå att man måste rätta till skevheterna. Om de överordnade
              målen om integrationen och en gemensam region i Öresundsregionen
              ska kunna förverkligas måste det också bli rimligt och rätt.
            </seg>
          </u>
          <note type="speaker" n="387f996a">
            Anf. 33 HANS WALLMARK (M):
          </note>
          <u who="hans_wallmark_259cf8" xml:id="i-35cb39bc7688920b-0" n="dc4302bb" next="i-a61023003b88b806-0">
            <seg n="a34634fe">
              Fru talman! Herr finansminister! Även om jag inte talar lika
              vackert klingande skånska som Leif Jakobsson ska jag politiskt
              fortsätta i princip där han slutade. Det här är en väldigt viktig
              fråga för Öresundsregionen, representerat av Skåne, Själland och
              Jylland.
            </seg>
            <seg n="be216769">
              Precis som Leif Jakobsson säger i sin interpellation har arbetspendlingen
              över Öresund ökat explosionsartat de senaste åren. Det är en glädjande
              utveckling. En ny arbetsmarknadsregion i norra Europa med över
              tre miljoner människor håller på att ta form som med rätt förutsättningar
              blir tillväxtnavet i Norden.
            </seg>
            <seg n="0984f077">
              Detta är en uppfattning som delas över parti- och blockgränser
              i Öresundsområdet. Därför är det också viktigt att markera att
              detta inte bara är en uteslutande socialdemokratisk eller moderat
              fråga, en alliansfråga eller rödgrön fråga, utan det är en fråga
              för både Sverige och Danmark som är av stor vikt.
            </seg>
            <seg n="479160e3">
              Ambitionen är att skapa den här regionen. Vi kan glädjande nog
              se, fru talman, att någonstans mellan 30 000 och 40 000 danska
              medborgare i dag bor på den svenska sidan. Det rör sig lite fram
              och tillbaka beroende på fastighetspriser och var det är billigare
              att köpa bilar och en del andra konsumtionsvaror, men i grunden
              ser vi att en ström av människor från Danmark, som fortfarande
              är danska medborgare, väljer att bo och vill bo på den skånska
              sidan.
            </seg>
            <seg n="092ce3ff">
              Det leder till ett problem, precis som har beskrivits flera gånger,
              nämligen att man uppfattar att man inte betalar skatt i sitt nya
              hemland, i sina nya kommuner. Från de skånska kommunernas sida
              gör man en beräkning, precis som har angetts här, att man kanske
              förlorar ett skatteunderlag på 2 miljarder. Det är pengar som
              finansierar mycket av den verksamhet som vi alla tycker är viktig
              barnomsorgen, skolan, biblioteken, vägarna.
            </seg>
            <seg n="e12c0012">
              Många danska medborgare bosatta i Skåne i dag ger uttryck för
              en frustration, då man uppfattar att man inte är med och finansierar
              det man sedan nyttjar. Man skulle gladeligen hellre betala till
              de skånska kommunerna för all den viktiga service man får barnomsorg,
              skola och bibliotek.
            </seg>
            <seg n="ff4cefd0">
              Ännu mer frustrerande är det att danska medborgare bosatta på
              den skånska sidan faktiskt saknar rösträtt i folketingsvalen.
              Danmark har nämligen inte samma regler som Sverige om att man
              kan utlandsrösta. Det paradoxala är alltså att man som dansk medborgare
              boende i Sverige men arbetande i Danmark skickar över sina skattepengar
              till ett annat land vars beslut man sedan inte ens kan påverka
              genom att delta i folketingsvalen.
            </seg>
            <seg n="1e9375a5">
              Till det kommer att danska medborgare som bor i Skåne räknas
              som låginkomsttagare. Formellt står det ju 0 kronor som taxerad
              inkomst. Detta gör det också viktigt att betona behovet av den
              gränsregionala statistiken. I själva verket är de ju inkomsttagare
              men inte på den skånska och därmed svenska sidan.
            </seg>
            <seg n="bc270be7">
              Jag noterar att finansministern nu skriver att det finns en möjlighet
              att göra en gemensam utvärdering och att det på politisk nivå
              nyligen har sänts en begäran om en sådan utvärdering till det
              danska skatteministeriet. Jag måste uttrycka min stora glädje
              över det. Som ledamot av Nordiska rådet har jag också möjlighet
              att följa upp det finansministern skriver gentemot den danska
              samarbetsministern Ellemann. Det är en fråga som jag tänker återkomma
              till och ställa. Frågan är nämligen inte bara riktad mot finansminister
              Anders Borg, vars ambitioner jag tror är rätt höga, utan fastmer
              och ännu viktigare riktade mot Danmark: Vill Danmark ompröva detta
              avtal?
            </seg>
            <seg n="da55cadc">
              Fru talman! Det behövs två för en tango. Jag uppfattar att finansministern
              är en tangodeltagare; låt oss se om den danska regeringen blir
              den andra tangodeltagaren.
            </seg>
          </u>
          <note n="766f8812">
            Anf. 34 GUNNAR ANDRÉN (FP):
          </note>
          <u who="hans_wallmark_259cf8" xml:id="i-a61023003b88b806-0" n="dc4302bb" prev="i-35cb39bc7688920b-0">
            <seg n="7a2be0ce">
              Fru talman! Jag vill börja med frågan: Borde vi ha slutit detta
              avtal 2004? Borde riksdagen ha godkänt det? Jag var med och gjorde
              det. Då måste vi gå tillbaka och se vad som var alternativet.
              Alternativet var 1996 års nordiska dubbelbeskattningsavtal och
              inget sidoavtal alls. Det hade, fru talman, varit väldigt mycket
              sämre för Sverige.
            </seg>
            <seg n="b600a051">
              Mitt lilla parti var vid detta tillfälle, 2004, mycket kritiskt
              till avtalet och väckte också en motion med den innebörden. Jag
              är övertygad om att även många socialdemokrater och moderater
              i Skåne var kritiska till innehållet. En av fru talmannens företrädare
              som ordförande i skatteutskottet, Arne Kjörnsberg, lärde mig dock
              vid det tillfället att när det gäller internationella skatteavtal
              följer man inte upp den kritik man har, utan Sverige kan bara
              ha en åsikt. Det var anledningen till att vi valde att inte fullfölja
              kritiken utan stå bakom detta avtal, och jag gör det fortfarande.
            </seg>
            <seg n="0258aa05">
              Samtidigt är det helt riktigt, som debattörerna här säger, att
              det har fått en del konsekvenser som inte var helt förutsägbara.
              Det gäller framför allt beräkningssättet från Danmarks sida i
              fråga om på vilken grund man tar ut skatt. Sannolikheten för att
              Danmark skulle gå ifrån sin egen skattelagstiftning för att tillfredsställa
              vårt avtal bedömer jag som ganska ringa, så frågan är: Kan man
              göra någonting i Sverige för att kompensera de kommuner i Sverige
              som onekligen har fått en del extra kostnader?
            </seg>
            <seg n="78fc7283">
              Där har jag en konkret fråga till finansministern: Skulle man
              kunna tänka sig ett mindre avsteg inom det kommunala inkomstutjämningssystemet
              på den svenska sidan för att möjligen kompensera de kommuner som
              får dessa extra kostnader? Jag inser att detta är en svår fråga,
              men det skulle kunna vara en möjlig utväg att se till att kommunerna
              i Skåne fick en något högre andel av de intäkter som de kanske
              tycker att de äger rätt till.
            </seg>
          </u>
          <note type="speaker" n="a47d6ca7">
            Anf. 35 Finansminister ANDERS BORG (M):
          </note>
          <u who="unknown" xml:id="i-d5997113ecb32214-1" n="6e04242e">
            <seg n="c676e6f2">
              Fru talman! Förhandlingar med andra länder där utgångspunkten
              är att man som källstat har rätt till beskattningen är naturligtvis
              komplicerade. Det finns en lång förhistoria i detta som jag bara
              delvis känner till. Det nordiska gränsgångaravtalet frånträddes
              1997, såvitt jag förstår efter att Sverige under lång tid hade
              fört en diskussion med Danmark om detta. Därefter kom man till
              ett avtal 2003, som klubbades av riksdagen 2004.
            </seg>
            <seg n="f3e917ed">
              En god sak kunde väl vara att uppmana Leif Jakobsson att ta ett
              samtal med den dåvarande finansministern Bosse Ringholm för att
              få en bild av hur förutsättningarna för dessa diskussioner såg
              ut. Jag tror att man möjligen kan få en realistisk syn på detta
              med den utgångspunkten, utifrån att jag inte kan stå och redogöra
              för alla komplikationer i internationella förhandlingar.
            </seg>
            <seg n="875a046d">
              Jag vill påpeka, även för Hans Wallmark, att det i Riksrevisionens
              genomgång inte klarläggs att det finns några fel i tillämpningen.
              De påpekanden om fel som vid olika tillfällen har gjorts av exempelvis
              Öresundsinstitutet har också visat sig vara oriktiga. Det som
              påpekas är att vi borde ta fram den grundläggande statistiken
              från Danmark. Det har visat sig vara väldigt komplicerat. Vi har
              bett Skatteverket göra detta, men danskarna har varit förhållandevis
              ovilliga att ta fram den och begärt relativt höga avgifter för
              det.
            </seg>
            <seg n="24e17eb4">
              Vad Riksrevisionen gör är alltså inte att utvärdera avtalets
              tillämpning. Vad de påpekar är att vi borde ha fört en diskussion
              med danskarna om informationsgivningen. Jag tror att den diskussionen
              kan föras med en mer realistisk utgångspunkt om man sätter sig
              in i delar av förhistorien. En källstats kompromissvillighet är
              inte nödvändigtvis slående.
            </seg>
            <seg n="6221ec4e">
              Ett problem är att vi har en inkomstgräns på 159 000 kronor i
              systemet, som man anser nödvändig för att den administrativa bördan
              ska bli rimlig, och att vi sedan har ett grundavdrag på mellan
              40 000 och 80 000 kronor i den danska beskattningen. Det förefaller,
              som Gunnar Andrén påpekar, relativt osannolikt att danskarna gör
              om sitt skattesystem i dess helhet för att underlätta för oss.
            </seg>
            <seg n="342cf1ff">
              Jag ska verkligen inte tala för den danska saken här, men låt
              mig påpeka att Danmark rimligen inte kan betala utjämning till
              oss för skatter man inte tar in. Vi kan naturligtvis hävda det
              i en förhandling, men jag skulle ha lite svårt att se mina danska
              kolleger i ögonen och säga att de borde betala pengar till oss
              när de inte har fått in skatteintäkten från början.
            </seg>
            <seg n="7c1e43ab">
              Låt oss också konstatera att danskarna väljer att ha sina socialförsäkringar
              finansierade via skatter och inte via socialavgifter, vilket betyder
              att en hel del av dessa personer har sociala förmåner som de bara
              delvis betalar skatt för i Danmark. Det är alltså inte jätteenkelt.
            </seg>
            <seg n="92736619">
              Skatteutjämningsfrågan kan Leif Jakobsson väl eftersom den har
              setts över av Statskontoret och föredragits i den utredning som
              Leif Jakobsson deltar i. Bilden är att det inte heller där är
              klarlagt att vi har en situation där kommunerna har förlorat på
              detta eftersom vi har en långt driven kostnads- och inkomstutjämning.
              Det är den slutsats som Statskontoret har dragit och som såvitt
              jag förstår har föredragits för utredningen.
            </seg>
            <seg n="9dbf03dd">
              Jag vill ändå inte ställa mig avvisande till den frågeställning
              som Gunnar Andrén tar upp: Bör vi i samband med att vi tittar
              på kostnads- och inkomstutjämningen väga in den här frågan? Det
              kanske kan sägas vara förhandlingstekniskt osmart då det skulle
              öppna för att danskarna tycker att vi får lösa frågeställningen
              själva. Å andra sidan är det naturligtvis, såsom både Hans Wallmark,
              Leif Jakobsson och Gunnar Andrén ger uttryck för, djupt otillfredsställande
              att skånska kommuner uppfattar det som att de inte får en rimlig
              skatteersättning för den service de erbjuder sina medborgare.
            </seg>
            <seg n="8b055bdf">
              Det finns mycket som är oklart i detta, och vi har ett svårt
              förhandlingsläge med danskarna. Vi kommer säkert i olika sammanhang
              att få skäl att återkomma till den här diskussionen.
            </seg>
          </u>
          <note type="speaker" n="7aa68aec">
            Anf. 36 LEIF JAKOBSSON (S):
          </note>
          <u who="leif_jakobsson_79f517" xml:id="i-5664aecc61199fe7-1" n="33535059">
            <seg n="904cf150">
              Fru talman! Nu handlar det om här och nu. Som jag sade förut
              tar jag mitt fulla ansvar för att jag gick med på detta skatteavtal
              trots att vi hade påtalat brister i det. De skevheter som vid
              det tillfället fanns och kunde ses är dock nu mer än tiofaldigade
              på grund av att pendlingen har blivit en sådan succé. Därför står
              vi i en ny situation. Nu handlar det riktigt rejält om pengar.
            </seg>
            <seg n="f1788dcf">
              Hittills har utgångspunkten varit att det är det samlade kollektivet
              av Sveriges kommuner och landsting som har förlorat dessa 2 miljarder
              eller vad det nu är. Jag har inget utredningsinstitut; det blir
              bra att Finansdepartementet går igenom detta så att vi får korrekta
              siffror att diskutera.
            </seg>
            <seg n="6394890b">
              Jag tror inte att finansministern när han refererar till Statskontorets
              rapport egentligen har läst den. Vad den konstaterar är nämligen
              att de skånska kommunerna, framför allt pendlarkommunerna, drabbas
              oerhört hårt.
            </seg>
            <seg n="d95b018b">
              Det är inte på inkomstutjämningssidan, för vad inkomstutjämningen
              gör är att smeta ut förlusten från den danska sidan på alla landets
              kommuner. Men genom att det ser ut som att så många färre har
              arbete i pendlarkommunerna drabbas man väldigt kraftigt på kostnadsutjämningen,
              för systemet säger: Så många arbetar inte, och därför behöver
              ni inte barnomsorg och skolbarnsomsorg. Sedan överkompenseras
              i stället pendlarkommunerna med: Ni borde ha mer försörjningsstöd
              än vad ni har.
            </seg>
            <seg n="fd34be16">
              På sista raden handlar dock detta för Malmös del om 213 kronor
              per invånare 2007, när man lägger ut de danska inkomsterna. Det
              skulle innebära 70 miljoner från Malmö. Skulle vi använda dagens
              volym på pendlingen detta är gamla siffror och därutöver få in
              en rimlig skattekompensation från Danmark pratar vi om 300 miljoner
              kronor från Malmö. Den andra kommun som drabbas oerhört hårt är
              Vellinge kommun. Vellinge drabbas på samma sätt av att det i kostnadsutjämningen
              ser ut som att man inte har så många som arbetar och därmed inte
              behöver barnomsorg.
            </seg>
            <seg n="628ee480">
              Det är klart att vi inom ramen för Utjämningskommittén diskuterar
              om det finns sätt att lösa detta. Det kanske det gör, men då pratar
              vi om att alla landets kommuner och landsting ska gå med förlust
              och betala detta.
            </seg>
            <seg n="6968edef">
              Det andra som inte är bra är att oavsett om man ekonomiskt skulle
              kunna kompensera pendlarkommunerna kvarstår faktum att det är
              stigmatiserande för kommunerna. Jag vet själv hur det är för Malmö
              som hela tiden utmålas som en stad med låg sysselsättningsgrad
              och annat, vilket inte är sant. När man lägger på pendlarna har
              Malmö en sysselsättningsgrad som är genomsnittlig. Staden har
              en genomsnittlig inkomst som är mycket högre än vad som redovisas
              i olika officiell statistik. Detta är inte bra.
            </seg>
            <seg n="750d02ca">
              Jag tror inte heller på att gå tillbaka till gränsgångaravtal.
              Det fördes fram av skånska intressen i samband med att avtalet
              infördes. Statskontorets utredning har konstaterat att det inte
              är någon bra lösning, utan det är feltänkt. Det bygger nämligen
              i så fall bara på att man måste precis gränsa, som Solna och Helsingfors.
              Norrtälje eller någon annan kommun skulle i detta sammanhang inte
              omfattas. Vi ser där vi har gränsgångaravtal att de inte är effektiva.
              Det är alltså inte lösningen.
            </seg>
            <seg n="46c739c0">
              Vi måste börja från början och prata med de nordiska länderna
              om att vi om vi bildar gränsöverskridande regioner måste hitta
              rimliga sätt att finansiera välfärden som har legitimitet hos
              medborgarna. Det är det som är utmaningen, inte att sitta och
              kolla precis hur avtalet har tillämpats.
            </seg>
          </u>
          <note type="speaker" n="a6ecf31d">
            Anf. 37 HANS WALLMARK (M):
          </note>
          <u who="hans_wallmark_259cf8" xml:id="i-35cb39bc7688920b-1" n="dc4302bb" next="i-a61023003b88b806-1">
            <seg n="f43a694e">
              Fru talman och herr finansminister! Precis som har sagts är detta
              inte det enda irritationsmomentet, men det har kommit att bli
              en symbol för det som uppfattas som problem i Öresundsregionen.
            </seg>
            <seg n="1359d2cb">
              Det finns också andra skatter som uppfattas som besvärande; vi
              har ett extraknäcksförbud som innebär att en svensk medborgare
              som har anställning i Danmark men bor i Sverige inte kan ta ett
              extraknäck på den svenska sidan utan att det får oerhört negativa
              konsekvenser för dennes danska arbetsgivare. Det är ytterligare
              ett exempel. Man kan rada upp argument på argument som visar att
              det finns problem.
            </seg>
            <seg n="5a276e76">
              Jag tror att vår svenska finansminister har de absolut bästa
              ambitioner och intentioner. Däremot finns det, precis som finansministern
              själv sade, kanske ibland en dansk ovillighet. Det kan jag bara
              bekräfta, fru talman. Detta är samtal som förs i Nordiska rådet-sammanhang
              och i olika former av relationer också i Öresundsområdet. Det
              är klart att den höga ambition som finns på den svenska sidan
              inte alltid möter sin naturliga motpart, för att uttrycka det
              milt, på den danska sidan.
            </seg>
            <seg n="c37d839c">
              Sedan är det som sagt också så att det skatteavtal som har uppkommit
              gjorde det i ett visst läge. Vad som har skett under de senaste
              åren är en glädjande integration i Öresundsområdet med fler och
              fler som pendlar och fler och fler danska medborgare som bor på
              den skånska sidan. Det är därför det är viktigt att försöka göra
              någonting åt detta.
            </seg>
            <seg n="e467a960">
              Min fråga till finansministern är därför om han tror att det
              finns några möjligheter att kanske få till stånd någon typ av
              skattetoppmöte mellan Sverige och Danmark där man ser över inte
              bara denna problematik utan alla de olika delar som finns där.
            </seg>
            <seg n="59185d34">
              Fru talman! Skåne med sina 1,2 miljoner människor är kanske en
              mindre del av den totala, svenska helheten på drygt 9 miljoner
              människor. För var och en av oss som bor nere i Skåne och i Öresundsområdet
              är dock detta oerhört viktiga frågor. Också för var och en som
              drabbas av de negativa effekterna är det väldigt viktiga frågor.
            </seg>
          </u>
          <note n="95a4a6a1">
            Anf. 38 GUNNAR ANDRÉN (FP):
          </note>
          <u who="hans_wallmark_259cf8" xml:id="i-a61023003b88b806-1" n="dc4302bb" prev="i-35cb39bc7688920b-1">
            <seg n="654ec465">
              Fru talman! Jag har bara två kommentarer.
            </seg>
            <seg n="0ffb549c">
              Först vill jag tacka Finansdepartementet för svaret på min propå.
              Den kanske leder någonstans.
            </seg>
            <seg n="f2fcf1b2">
              Det andra riktar sig till Leif Jakobsson. Om man som Leif Jakobsson
              vill ha kvalificerade beräkningar från Regeringskansliet tror
              jag att det är en dålig idé att börja med att skära ned dess resurser.
              Det finns en motsättning i detta. Jag stöder egentligen Leif Jakobssons
              tes att vi behöver kvalificerade beräkningar. Jag ser detta som
              partipolitisk populism. Det är att svika svenska folket att inte
              ge regeringen ett ordentligt regeringskansli som de bestämmer
              över oavsett vem det är som sitter i regeringen.
            </seg>
          </u>
          <note type="speaker" n="d7f9c262">
            Anf. 39 Finansminister ANDERS BORG (M):
          </note>
          <u who="unknown" xml:id="i-d5997113ecb32214-2" n="6e04242e">
            <seg n="a0f46c33">
              Fru talman! Låt mig understryka att jag inte riktade någon kritik
              mot Bosse Ringholm. Det var inte min poäng alls, utan jag vill
              gärna understryka att jag tror att det skulle vara en stor fördel
              om Leif Jakobsson satte sig ned och talade ordentligt med Bosse
              Ringholm för att få bilden av dessa förhandlingar mer utförligt
              beskriven för sig.
            </seg>
            <seg n="a2ab3f57">
              Vi ska komma ihåg att utgångspunkten är att de genomgångar vi
              har gjort, inte minst Riksrevisionens, inte kan påvisa att det
              finns några felaktigheter i tillämpningen av avtalen. Vad de påpekar
              är att vi borde ha haft mer underlag för att göra bedömningen.
              I de bedömningar vi kan göra har det vid olika tillfällen framkommit
              felaktigheter, och när vi sedan har gått vidare med det är bilden
              den som framgår i interpellationssvaret: Det är ungefär samma
              andel av inkomsterna som utjämnas.
            </seg>
            <seg n="8f97a86d">
              De tre delar i detta som är problematiska är inkomstgränsen på
              159 000, det danska grundavdraget på 40 00080 000 och sedan tillämpningen.
              Låt oss konstatera att om man ska inleda förhandlingar om detta
              kommer det naturligtvis inte att lösa någonting på kort sikt.
              Jag tror att vi ska vara relativt medvetna om att danskarnas bild
              inte nödvändigtvis är att svenskarna har varit samarbetsvilliga
              och danskarna samarbetsovilliga.
            </seg>
            <seg n="9ee66039">
              Det var en rätt lång process, såvitt jag förstår jag var själv
              inte delaktig i den innan man lämnade gränsgångaravtalet. Jag
              skulle föreställa mig att man från den andra sidan hade en del
              synpunkter på hur Sverige fördröjde detta. Vi ska nog alltså vara
              medvetna om att vi inte har skinande riddare på den ena sidan
              av Öresund och mindre skinande riddare på den andra sidan.
            </seg>
            <seg n="a7b291c8">
              Sedan har naturligtvis Gunnar Andrén helt rätt. Det denna rapport
              visar är att vi eftersätter förhandlingarna till skatteavtal i
              dag. Det har vi gjort medvetet av det skälet att vi har gått igenom
              alla informationsavtal med alla de stater i Karibien som fungerar
              som skatteparadis. Vi har extremt begränsade resurser i Regeringskansliet.
              Jag måste säga att jag är oerhört förvånad att Leif Jakobsson
              skrattar åt detta. Detta är medarbetare som jobbar oerhört hårt,
              och jag tycker ändå att vi ska visa ett mått av respekt för deras
              arbetsförhållanden.
            </seg>
            <seg n="ea41069f">
              Sedan har jag stor respekt för att vi ska lösa problemet. Jag
              vill understryka det till både Hans Wallmark, Leif Jakobsson och
              Gunnar Andrén. Jag vill bara påpeka att en väldigt lång förhandlingsprocess,
              som detta med stor sannolikhet leder till, beror på vilket problem
              det är vi vill lösa. Jag har ingenting emot att stå här i kanske
              ett decennium och redogöra för de förhandlingar mellan Sverige
              och Danmark som pågår. Det kanske inte självklart är den enklast
              framkomliga vägen för de skånska kommuner vi har som har intressen
              i detta.
            </seg>
            <seg n="5c955fad">
              Som sagt är det viktigt att frågan drivs, och jag skulle uppmuntra
              flera att ta upp frågan i de nordiska samarbetsorganen. Det är
              alldeles uppenbart att det finns en medvetenhet hos danskarna.
              De är så att säga inte blinda, de både läser och hör reaktionerna
              i den skånska debatten på detta. Deras bild är nog inte att skulderna
              är fullt så ojämnt fördelade som vi kanske har intrycket av. Beträffande
              den skyndsamhet med vilken vi förhandlade fram gränskommunavtalet
              anser de möjligtvis att det är ungefär det tempo som ska tillämpas
              i den här frågan, varför det kanske inte går så snabbt.
            </seg>
            <seg n="7ebc2a31">
              Vi måste erkänna att här har vi ett rejält bekymmer. Det är det
              som Leif Jakobsson tar upp, och det är den upplevelse man har
              i skånska kommuner. Vi har under lång tid sagt att vi måste lösa
              detta med förhandlingar med Danmark, och det ska vi naturligtvis
              göra. Nu har vi inlett en process för detta, men jag är inte säker
              på att det ska vara den enda vägen.
            </seg>
          </u>
          <note type="speaker" n="389b8d0e">
            Anf. 40 LEIF JAKOBSSON (S):
          </note>
          <u who="leif_jakobsson_79f517" xml:id="i-5664aecc61199fe7-2" n="33535059">
            <seg n="f988f56f">
              Herr talman! Det handlar inte om de anställda på Finansdepartementet
              och hur många de är. Det handlar om politisk vilja. Det är alldeles
              uppenbart, inte minst enligt det förra svaret jag fick på samma
              fråga, att ministern inte ser några problem eller någon uppenbar
              obalans och därför inte vill omförhandla. Nu har vi en annan diskussion
              efter ett halvår, och det är jättebra att vi har kommit så långt
              på vägen.
            </seg>
            <seg n="9e751789">
              Jag har naturligtvis under alla dessa år diskuterat med mina
              partikamrater, inte minst med Bosse Ringholm, om innehållet i
              skatteavtalet. Jag är väl medveten om det.
            </seg>
            <seg n="42006e9b">
              Jag hör att vi mentalt är på olika ställen. Finansministern ser
              hela tiden det här som en fråga om förhandling mellan två stater,
              om principer om källskattsland och annat. För oss som finns där
              nere är det passerat att det är två länder. Vi bygger en region
              som går över nationsgränserna. Det är någonting mycket större
              än gamla principer om gränsgångar och pendlare. Det handlar om
              att hitta ett rimligt, riktigt och rättvist sätt att finansiera
              välfärden där man bor. Det måste vara utgångspunkten.
            </seg>
            <seg n="f7d577e7">
              Jag har själv deltagit i danska debatter, vi har haft danska
              partiledare på plats i Malmö och diskuterat med dem tillsammans
              med pendlarna. Det finns en gryende förståelse. Det har också
              förekommit debattartiklar på danska sidan, där man börjar inse
              att det här är ett rejält problem och att så här kan vi inte få
              ha det. Den överordnade frågan är att vi har så mycket att vinna
              på Öresundsintegrationen, och inte bara vi som bor där utan hela
              Sverige.
            </seg>
            <seg n="c4f9755e">
              Jag är inte lika ödmjuk som Hans Wallmark som säger att vi är
              en liten del av befolkningen. Kom ihåg att var åttonde svensk
              är en skåning. Vi börjar bli lite trötta på att man inte bryr
              sig om Öresundsintegrationen och skatteavtalet och därutöver vill
              straffbeskatta dem som pendlar, men det ska vi göra allt för att
              stoppa.
            </seg>
          </u>
          <note type="speaker" n="9a3d9f58">
            Anf. 41 Finansminister ANDERS BORG (M):
          </note>
          <u who="unknown" xml:id="i-d5997113ecb32214-3" n="6e04242e">
            <seg n="a3c8fc78">
              Herr talman! Vi ska göra allt vad vi kan i Sveriges riksdag för
              att hitta breda samförståndslösningar. Sverige ska vara en samförståndsdemokrati.
              Det är en del av hur det här landet ska fungera. Men jag vill
              ändå påpeka att detta absolut är en fråga om resurser på Finansdepartementet.
              Att tro någonting annat är oerhört naivt. Vill man som oppositionen
              dra in 670 miljoner från Regeringskansliets anslag handlar det
              om 600700 tjänster. Därav faller 6070 tjänster på Finansdepartementet,
              ungefär en tredjedel på skatteavdelningen. Att tro annat är helt
              orimligt.
            </seg>
            <seg n="215272b3">
              Det handlar alltså om en kraftig nedrustning av våra möjligheter
              att föra skatteavtalsförhandlingar. Det är ingen som helst tvekan
              om det. Det är ett litet antal personer som har den kvalificerade
              kompetens som krävs för den här typen av avtal. Vi har varit i
              ett akut skede att förhandla fram informationsavtal med de skatteparadis
              som finns runt om i världen. Vi har ett stort antal eftersatta
              skatteavtal som skulle behöva omförhandlas.
            </seg>
            <seg n="ffdfa5c5">
              Leif Jakobsson får ursäkta, men det är definitivt en fråga om
              resurser på Regeringskansliet. Drar man ned resurserna på Regeringskansliet
              är våra möjligheter att fullfölja skatteavtalsförhandlingar väldigt
              små. Det är helt orimligt att tro att vi skulle kunna klara av
              att prioritera en bred omförhandling av skatteavtal om vi genomför
              det som oppositionen har yrkat på.
            </seg>
            <seg n="a3e39041">
              Jag skulle önska, och jag säger detta i all ton av samförstånd
              jag kan uppbåda, att vi kunde komma till en lösning i den frågan
              därför att den är besvärande inte minst för ett statsbärande gammalt
              parti som Socialdemokraterna.
            </seg>
            <seg n="8b20f6f2">
              Låt oss konstatera att när det gäller skatteavtalet med Danmark
              har vi inte påvisat någon obalans. Vi har inte påvisat hos Riksrevisionen
              eller i andra undersökningar att det finns en obalans. Den tidigare
              regeringen gjorde sitt yttersta för att hitta en avtalslösning,
              och det är det vi har. Vi kan förtydliga det, vi ska klargöra
              vad som råder, men jag skulle ändå vilja resa tanken att vi kanske
              inte fullt ut ska tro att avtalsvägen och förhandlingsvägen är
              den enda vägen för att lösa Skånes viktiga och avgörande bekymmer.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="482ed389">
            7 § Svar på interpellation 2010/11:22 om nedläggningen av Statens
            räddningsverk och statens ansvar för miljösanering i Rosersberg
          </note>
          <note type="speaker" n="a94a417b">
            Anf. 42 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-4" n="10d4231c">
            <seg n="0bda2e36">
              Herr talman! Björn von Sydow har frågat mig vilka åtgärder jag
              avser att vidta för att se till att staten tar sitt ansvar för
              saneringen av det miljöfarliga läckaget efter nedläggningen av
              Statens räddningsverks skola i Rosersberg.
            </seg>
            <seg n="e824844c">
              Räddningsverkets före detta räddningsskola i Rosersberg har bland
              annat använts som övningsområde vid utbildning inom brandbekämpning,
              livräddning och hantering av kemikalieolyckor. I och med avvecklingen
              av räddningsskolan i Rosersberg startades en process för att hantera
              miljöfrågorna på bästa sätt.
            </seg>
            <seg n="18f19fc6">
              Den 15 maj 2008 fick Avvecklingsmyndigheten (AVM) för Statens
              räddningsverk, Krisberedskapsmyndigheten och Styrelsen för psykologiskt
              försvar ansvar att förbereda för avvecklingen av verksamheten.
              Den 1 januari 2009 fick Avvecklingsmyndigheten ansvar att genomföra
              avvecklingen.
            </seg>
            <seg n="bd6a8d7a">
              I den del av avvecklingen som avsåg sanering av skolans område
              bedrev Avvecklingsmyndigheten ett nära samarbete med Statens fastighetsverk
              (SFV) och Sveriges geologiska undersökning (SGU) samt hade kontinuerliga
              möten med Sigtuna kommuns miljö- och hälsoskyddsförvaltning. Staten
              initierade att miljötekniska undersökningar utfördes hösten 2008
              och våren 2009 på övningsområdet inklusive angränsande våtmark.
              Avvecklingsmyndigheten genomförde provtagningar efter kontakt
              och diskussion med Sigtuna kommun. Resultaten från provtagningarna
              presenterades i en rapport i juni 2009.
            </seg>
            <seg n="ceedb3a4">
              Viss sanering av markföroreningar genomfördes därefter under
              hösten 2009. Den så kallade skumplattan revs, och marken kring
              skumplattan sanerades. Dagvattensystemet spolades, dess oljeavskiljare,
              lamellavskiljare och rensbrunnar rengjordes.
            </seg>
            <seg n="f6cdff82">
              Sedan den 30 april 2010, då Avvecklingsmyndigheten upphörde,
              företräder Sveriges geologiska undersökning (SGU) staten i ärendet.
              SGU har rätt kompetens inom detta område och har hela tiden varit
              engagerade i frågan.
            </seg>
            <seg n="a72be493">
              SGU och Sigtuna kommun ser nu i nära samarbete över om det finns
              behov av ytterligare saneringsåtgärder i området och vilka effekter
              de skulle ha på miljön. De tittar även på hur ett fortsatt kontrollprogram
              för att upptäcka förändringar i området skulle kunna genomföras
              på bästa sätt.
            </seg>
          </u>
          <note type="speaker" n="47982e09">
            Anf. 43 BJÖRN VON SYDOW (S):
          </note>
          <u who="bjorn_von_sydow_bb027a" xml:id="i-054150c886bf2406-0" n="66d22d98">
            <seg n="e9b10f23">
              Herr talman! Jag ber att få framföra mitt tack till försvarsministern
              för interpellationssvaret. Det har sin upprinnelse i artiklar
              i oktober i medier om ett ämne som förkortas PFOS, perfluoroktansulfonat.
            </seg>
            <seg n="61292a2d">
              Det är en kemikalie som är mycket farlig vid vissa koncentrationer
              och som möjligen rinner ut från Rosersberg men åtminstone finns
              i Mälaren, särskilt i Sigtunafjärden.
            </seg>
            <seg n="5f79d4d4">
              En annan riksdagsledamot, Åsa Romson från Miljöpartiet, interpellerade
              miljöministern i frågan. För två veckor sedan ungefär hade de
              en interpellationsdebatt. I den diskussionen kretsade både svaret
              och kommentarer från interpellanten kring riskbedömningen och
              hanteringen av detta ämne PFOS internationellt, i Sverige och
              i Rosersbergsområdet.
            </seg>
            <seg n="b710effb">
              Jag tycker att det var en bra debatt och ett bra interpellationssvar.
              Jag vet att också interpellanten då tyckte det. Miljöministern
              har tagit initiativet att via en proposition här i riksdagen hävda
              ett tydligare myndighetsansvar när det gäller avveckling av statliga
              verksamheter.
            </seg>
            <seg n="a8e4b449">
              Hur som helst är det onekligen regeringen som har lagt fram propositionen.
            </seg>
            <seg n="5d70133a">
              Jag vill därför säga att jag är positiv till den förbättring
              som försvarsministern redovisar i och med att Sveriges geologiska
              undersökning kom in på plan och fick ett eget ansvar. Kommunen
              är det också. Jag har fått uppgifter från Sigtuna kommun, och
              det som kvarstår av en tidigare ganska konfliktfylld situation
              verkar nu ha lagt sig. SGU har dragit tillbaka några punkter från
              ett tidigare överklagande till länsstyrelsen, och kommunen har
              dragit bort en punkt. Det som kvarstår är just det som försvarsministern
              var inne på, frågan om undersökningar före, kring och efter en
              sanering. Man ser emellertid att man har en bra dialog nu.
            </seg>
            <seg n="868be9a3">
              Jag är alltså positiv till den redovisning som försvarsministern
              gör. Låt mig bara lägga till att det här kanske ändå finns någonting
              av vikt när det gäller att samla på sig erfarenheter.
            </seg>
            <seg n="e0a0f50f">
              Försvarsministern ger en bild av hur avvecklingen av den tidigare
              civilförsvarsskolan i Rosersberg skedde. Det blev kanske inte
              riktigt bra med tre myndigheter och en särskild avvecklingsmyndighet.
              Möjligen kan man känna att denna avvecklingsmyndighet var en för
              svag myndighet för att kunna hantera en så stor sak. Detsamma
              gäller när små och ganska oerfarna kommuner tidigare har fått
              ta ett så stort ansvar.
            </seg>
            <seg n="476c9515">
              Jag är positiv till det entydiga myndighetsansvaret, och jag
              undrar om försvarsministern ser att vi snart kan få ett avslut
              på den tvist som har förevarit mellan kommunen och de statliga
              myndigheterna.
            </seg>
          </u>
          <note type="speaker" n="901a57e8">
            Anf. 44 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-5" n="10d4231c">
            <seg n="8392ccff">
              Herr talman! Denna interpellation är intressant därför att det
              som vi talar om är ett gemensamt ansvar för mig och Björn von
              Sydow. Detta var en verksamhet som också bedrevs under Björn von
              Sydows tid som försvarsminister. Därför är det en intressant interpellation
              och intressant att höra den konstruktiva inställning som Björn
              von Sydow har.
            </seg>
            <seg n="7d2cbaa5">
              Han noterade bland annat att regeringen nu förtydligar statens
              ansvar för att åtgärda föroreningar som uppkommit genom olika
              statliga aktörers verksamhet, till exempel den vid Räddningsskolan
              i Rosersberg.
            </seg>
            <seg n="7c5f9fd7">
              I maj förra året kom propositionen Miljöbalkens försäkringar
              och avhjälpande av förorenade områden m.m . Ett av syftena var
              att förtydliga organisation och ansvarsfördelning vid statliga
              insatser i efterbehandling av områden. I enlighet med det har
              SGU från och med årsskiftet ansvar för saneringen av områden där
              en myndighet som har bedrivit förorenande verksamhet inte längre
              är kvar. SGU har också möjlighet att företräda staten vid saneringar
              av områden där en myndighet som har orsakat föroreningen fortfarande
              faktiskt finns kvar men inte har möjlighet att driva ett efterbehandlingsprojekt
              i egen regi.
            </seg>
            <seg n="4848608d">
              Detta gör att regeringen har gjort det möjligt att genomföra
              saneringsåtgärder mer effektivt på områden där staten har ansvar
              enligt miljöbalkens regler.
            </seg>
            <seg n="b1fa7e04">
              Beträffande Räddningsverkets före detta verksamhet i Rosersberg
              företräds, som sagt, staten via SGU sedan i våras. SGU är den
              mest kompetenta statliga myndigheten på detta område och har också
              under hela efterbehandlingstiden varit engagerad i frågan.
            </seg>
            <seg n="7bc6b581">
              Enligt SGU finns det flera möjliga punktkällor till PFOS i Mälaren.
              Utöver Räddningsskolan i Rosersberg kan det vara fråga om möjliga
              källor från avloppsvatten från större kommunala reningsverk, till
              exempel i Uppsala och Västerås eller Arlanda flygplats vid Märstaån.
              Användningen av filmbildande släckskum med innehåll av PFAS vid
              räddningsskolan upphörde 2002.
            </seg>
            <seg n="af90cf3d">
              Att verksamheten på Räddningsskolan har varit en källa under
              både Björn von Sydows och min tid som försvarsminister är möjligt.
              Samtidigt är det osäkert i vilken omfattning som det fortsatt
              pågår en spridning från Rosersberg i dag.
            </seg>
            <seg n="4137b5f9">
              Detta är bara några av de aspekter som SGU och Sigtuna kommun
              behöver titta på när de gemensamt försöker lösa miljöfrågorna
              i Rosersbergsområdet på bästa sätt. Där delar jag helt Björn von
              Sydows uppfattning att det är mycket bra med en konstruktiv och
              framkomlig väg mellan dessa båda aktörer framöver.
            </seg>
          </u>
          <note type="speaker" n="24198b75">
            Anf. 45 BJÖRN VON SYDOW (S):
          </note>
          <u who="bjorn_von_sydow_bb027a" xml:id="i-054150c886bf2406-1" n="66d22d98">
            <seg n="7cf29cd9">
              Herr talman! Jag ser faktiskt att både interpellationen och den
              frågeställning som jag tog upp, och även den diskussion som vi
              har nu, har ett intresse av förvaltningspolitisk karaktär.
            </seg>
            <seg n="3475beec">
              Försvarsministern var vänlig nog att erinra om min tid som försvarsminister.
              En av de ganska besvärliga erfarenheter som jag fick göra handlade
              om hur avveckling av framför allt Försvarsmaktens anläggningar
              men även denna typ av anläggningar ska gå till myndighetsmässigt
              och vad man ska sträva efter. Jag lärde mig att för att det ska
              gå bra ska man från regeringen ha en hög ambitionsnivå. Marker
              och fastigheter ska lämnas från staten som ägare med en mycket
              hög kvalitet. Gör man det får man både en ekonomiskt hygglig situation
              för de investeringar som man har gjort och en bra etisk relation
              med omvärlden. Det är det ena. Det ska vara ambitionen. Det andra
              som jag lärde mig var att det ibland kan bli besvärligt att upprätta
              särskilda små myndigheter för ett mycket speciellt område just
              kring kompetensfrågor, både när det gäller sakfrågan och när det
              gäller förvaltningspolitiska hänseenden.
            </seg>
            <seg n="bda28d66">
              Jag välkomnar därför det som regeringen har gjort och som riksdagen
              beslutade om i våras, nämligen att skapa en enhetlig organisation
              där en myndighet SGU har huvudansvaret. Jag tror att om man har
              en sådan myndighet som kommer att fortsätta betyder det att frågan
              om dialog och förhållningssätt kvarstår. Om en myndighet däremot
              avvecklas blir det inte på samma sätt. Nu har vi ett problem,
              och det kommer vi att ha nästa år också.
            </seg>
            <seg n="47977087">
              Jag är positiv till det som försvarsministern redovisar. Jag
              bara undrar om försvarsministern under hand har fått någon uppgift
              om när de aktuella motsättningarna jag vill inte nödvändigtvis
              kalla det så eller de fortsatt skilda bedömningarna mellan kommun
              och SGU kan vara färdigutredda.
            </seg>
          </u>
          <note type="speaker" n="dfeb3ab2">
            Anf. 46 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-6" n="10d4231c">
            <seg n="36333c4d">
              Herr talman! Vi noterar båda, Björn von Sydow och jag, att det
              sker framsteg, och vi välkomnar det båda två.
            </seg>
            <seg n="e383ea8f">
              Sedan i början av november samarbetar Sigtuna och SGU nära för
              att försöka nå en gemensam syn och en överenskommelse om hur miljöfrågorna
              kan tillgodoses på bästa sätt i Rosersbergsområdet. Jag hoppas,
              liksom Björn von Sydow, att det kan vara möjligt för parterna
              att nå en lösning inom kort.
            </seg>
            <seg n="9239bd9b">
              Redan under den tid som Räddningsverket var aktivt i Rosersberg
              fattade man olika beslut för att minska riskerna för miljöskador.
              Man valde till exempel att genomföra minst fem fält- och laboratorieundersökningar
              på verksamhetsområdet.
            </seg>
            <seg n="96ad5e69">
              År 2002, alltså ett antal år före min tid som minister, beslutade
              Räddningsverket att förbjuda allt inköp och all användning av
              produkter som innehöll PFOS och PFOA, som Björn von Sydow så tappert
              hjälpte kammaren att uttolka tidigare, vid myndighetens samtliga
              skolor i Sverige. Beslutet fattades efter att ämnet hade påträffats
              vid en av de provtagningar som Räddningsverket hade låtit genomföra.
            </seg>
            <seg n="ce6525c8">
              När sedan Räddningsverket och därmed också Räddningsskolan i
              Rosersberg avvecklades och man skulle lämna området utförde staten
              ett antal miljötekniska undersökningar under hösten 2008 och våren
              2009 på övningsområdet inklusive på angränsande våtmark.
            </seg>
            <seg n="dc937b85">
              Efter kontakt och diskussion med Sigtuna genomförde man även
              provtagningar som visade förekomster av bensin, diesel, olja och
              metall samt PFOS och PFOA. Viss sanering av markföroreningar genomfördes
              sedan också under hösten 2009.
            </seg>
            <seg n="15624d21">
              Det som SGU och Sigtuna nu gör tillsammans är att gemensamt se
              över om det finns behov av ytterligare saneringsåtgärder. Man
              tar också med i beaktandet vilka effekter som sådana saneringsåtgärder
              i sig skulle kunna ha på miljön. Här gäller det ibland att väga
              nytta mot skada vid till exempel en möjlig grävsanering av oljeföroreningar
              som finns i våtmark.
            </seg>
            <seg n="047cd933">
              SGU och Sigtuna undersöker också hur ett fortsatt kontrollprogram
              för att upptäcka förändringar i området skulle kunna genomföras.
              Genom att hitta så bra metoder som möjligt för att mäta utsläpp
              får man en säkrare miljökontroll. Det gäller då också så klart
              att hitta relevanta mätpunkter och referenspunkter för sådan mätning.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="82a2b88a">
            8 § Svar på interpellationerna 2010/11:28 och 30 om framtiden
            för I 19 i Boden
          </note>
          <note type="speaker" n="c4f7b8ce">
            Anf. 47 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-6fe3eb4e411a2b0f-0" n="10d4231c" next="i-d9f0d5fe2a209a41-0">
            <seg n="8265512a">
              Herr talman! Leif Pettersson har frågat mig vilka åtgärder jag
              avser att vidta med anledning av Högkvarterets besked. Leif Pettersson
              refererar i sin interpellation till att officersförbundet på I19
              i Boden har fått besked om att ett kompani ska flyttas till Eksjö.
            </seg>
            <seg n="4765ecbb">
              Sven-Erik Bucht har frågat mig hur jag avser att stärka vårt
              försvars vinterförmåga, om jag ser några risker med att förflytta
              ingenjörskompaniet från Norrbotten vad avser vår försvarsförmåga
              i vintermiljö samt om jag avser att vidta några åtgärder i frågan.
            </seg>
            <seg n="aaf37ae7">
              Jag besvarar båda dessa interpellationer i ett sammanhang.
            </seg>
          </u>
          <note n="b23ce356">
            Den 11 november 2010 svarade jag på en riksdagsfråga om ingenjörsförband
            i Norrland (Svar på skriftlig fråga 2010/11:22).
          </note>
          <u who="sten_tolgfors_fcf589" xml:id="i-d9f0d5fe2a209a41-0" n="10d4231c" prev="i-6fe3eb4e411a2b0f-0">
            <seg n="5e83a5a8">
              Försvarsmakten beslutade den 15 november 2010 att de två ingenjörskompanier
              som hittills utbildats i Boden fortsättningsvis ska utbildas i
              Eksjö. Den analys som Försvarsmakten gjort visar att det inte
              är rationellt ur ett produktions- eller funktionshänseende att
              utbilda ingenjörssoldater på två orter. Flytten innebär också
              att medel frigörs för försvarets insatsorganisation.
            </seg>
            <seg n="6517ee5b">
              I propositionen Ett användbart försvar (prop. 2008/09:140) skriver
              regeringen att hela insatsorganisationen ska klara svenska klimatförhållanden.
              Det innebär att förbanden ska utbildas och övas i lämpliga klimatförhållanden.
              Dessa förhållanden finns i Boden men också på andra håll i Sverige
              samt i våra nordiska grannländer.
            </seg>
            <seg n="337cc49a">
              Det finns en tydlig ansvarsfördelning mellan riksdagen, regeringen
              och myndigheten när det gäller Försvarsmaktens grundorganisation
              och insatsorganisation.
            </seg>
            <seg n="d39bbace">
              I den insatsorganisation som riksdagen har beslutat om ska det
              finnas två ingenjörsbataljoner (prop. 2008/09:140, bet. 2008/09:FöU10,
              rskr. 2008/09:292). I beslutet framgår även att hela insatsorganisationen
              ska kunna hantera svenska klimatförhållanden.
            </seg>
            <seg n="647fd006">
              Grundat på riksdagens och regeringens beslut om insatsorganisationens
              utformning bestämmer Försvarsmakten den närmare utformning som
              är nödvändig för att statsmakternas krav på operativ militär förmåga
              ska kunna uppfyllas. Det är också Försvarsmakten som bestämmer
              var och hur insatsorganisationens förband ska utbildas och övas.
              Det är mot den bakgrunden Försvarsmakten som myndighet har beslutat
              att utbildningen av de två ingenjörsbataljonerna ska ske samlat.
            </seg>
          </u>
          <note n="1937c476">
            Riksdagen beslutar om huvuddelen av Försvarsmaktens grundorganisation.
            Med beaktande härav reglerar regeringen grundorganisationen i
            förordningen (2007:1266) med instruktion för Försvarsmakten. Av
            instruktionen framgår också att Försvarsmakten själv beslutar
            om sin grundorganisation i de delar som den inte regleras i instruktionen.
          </note>
          <note n="851b2d06">
            Riksdagen beslutar även om insatsorganisationens utformning.
            I regleringsbrevet för Försvarsmakten preciserar regeringen riksdagens
            beslut.
          </note>
          <note type="speaker" n="4ef79317">
            Anf. 48 LEIF PETTERSSON (S):
          </note>
          <u who="leif_pettersson_2323d8" xml:id="i-a4b5ee5718d5f45e-0" n="57964360">
            <seg n="35847c6d">
              Herr talman! Tack för svaret, men det är från min utgångspunkt
              ett djupt otillfredsställande svar! Enligt min mening går försvarsministern
              på ett flagrant och lättvindigt sätt ifrån riksdagens beslut i
              frågan. Riksdagens beslut om hur förbandsorganisationen ska se
              ut i Sverige måste ligga till grund även för försvarsministerns
              agerande och för de instruktioner som försvarsministern ger till
              Högkvarteret.
            </seg>
            <seg n="76afa2cc">
              Dessutom har vi fattat beslut om att förmågan att verka i vinterklimat
              ska vara grundläggande för hela försvaret. Då kan inte försvarsministern
              bara avfärda detta med att det ur produktions- och funktionshänseende
              är motiverat med en förändring.
            </seg>
            <seg n="cfa08508">
              Det finns inte förutsättningar att öva den förmåga vi talar om
              i andra delar av landet än i norr, och då framför allt i Boden,
              om man ser till hur försvaret är organiserat. Det är inte möjligt
              ens med långövningar i norr för ett förband lokaliserat i Småland
              att behålla denna för svensk militär så avgörande förmåga. Att
              bygga broar över vattendrag vintertid utan vinter låter sig inte
              göras.
            </seg>
            <seg n="dfb45b4b">
              De genomgångar vi haft med chefen för I 19 visar tydligt att
              den subarktiska förmågan är grunden till att svenska förband även
              kan agera och fullgöra uppgifter i alla klimat som finns på detta
              jordklot. Det är hela grunden för den svenska militära insatsen
              i andra länder som urgröps och fuskas bort.
            </seg>
            <seg n="e716d322">
              Det är bara på ett ställe i Sverige som samövning och samordning
              inom försvaret drivs på ett adekvat och riktigt sätt, och det
              är i Garnison Nord. Där samövar infanteri-, pansar-, artilleri-
              och ingenjörstrupper med varandra. Dessutom har de möjligheten
              att samöva med flyget från F 21. Skulle försvaret vilja spara
              pengar, organisera då om verksamheten efter den modell som redan
              finns i Garnison Nord!
            </seg>
            <seg n="d14df53f">
              Jag vill påstå att hela den unika förmåga som det svenska försvaret
              besitter nu hotas i och med beslutet att flytta ingenjörskompanierna
              från Boden till Eksjö. Jag är dessutom rädd att detta bara är
              början. I takt med att vi ska finansiera en yrkesarmé som vi ännu
              inte vet kostnaderna för blir allt fler enheter utsatta för att
              det ur produktions- och funktionshänseende är motiverat med en
              förändring. Är det den ständiga nageln i ögat på Högkvarteret,
              Jägarförbandet i Arvidsjaur, som är nästa enhet som ska läggas
              ned eller, som det så fint heter, förändras ur produktions- och
              funktionshänseende? Ministern verkar inte ens ha ambitionen att
              hävda riksdagens beslut i frågan. Han gömmer sig bakom generalerna
              på Högkvarteret och överlåter till dem att fatta besluten.
            </seg>
            <seg n="46f67ef6">
              Herr talman! Detta duger inte. Ministern måste ta befälet över
              Försvarsmakten och hävda riksdagens beslut. Ministern måste ta
              tillbaka det politiska initiativet och därmed undanröja det förödande
              beslutet att lägga ned den sista resten av Ing 3 som finns i Boden
              i dag. Gör det nu, och gör det snabbt!
            </seg>
          </u>
          <note type="speaker" n="66b437ec">
            Anf. 49 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-bd401ce33bb0fffd-0" n="083ca976">
            <seg n="77cd38f2">
              Herr talman! Jag vet inte om jag kan tacka försvarsministern
              för svaret. Jag fick ju faktiskt inte något svar på någon av mina
              två frågor, men jag får väl hövligt tacka statsrådet för att han
              läser upp en text om vad som har hänt. Tack för det!
            </seg>
            <seg n="7d0cdecf">
              Herr talman! Mina frågor i interpellationen var två. Den första
              frågan: Hur avser försvarsministern att stärka vårt försvars vinterförmåga?
              Inget svar, inte ens den minsta värdering av vårt försvars vinterförmåga.
              Fråga två: Ser försvarsministern några risker med att flytta ingenjörskompaniet
              från Norrbotten vad avser vår försvarsförmåga i vintermiljö? Inget
              svar heller på denna fråga. Försvarsministern konstaterar vad
              som hänt.
            </seg>
            <seg n="3e8eef7a">
              Herr talman! Det är anmärkningsvärt att försvarsministern inte
              har någon uppfattning i dessa frågor. Försvarsexpertis verifierar
              att utbildning och samövningar är ypperliga i Boden där de nu
              sker med de klimat- och vinterförhållanden som råder där. Det
              verifieras även av det stora intresse som utländska försvarsmakter
              visar genom att förlägga övnings- och testverksamhet till Norrbotten.
              Det är därför mycket märkligt att vårt eget försvar och Försvarsmakten
              drar sig undan och flyr området och att vår främste och ytterst
              ansvarige folkföreträdare, försvarsministern, konstaterar: Ja,
              de har flyttat.
            </seg>
            <seg n="aa14aca6">
              Herr talman! Att utländsk försvarsmakt visar intresse för närvaro
              och övning i norra Sverige beror nog inte bara på ypperliga vinterövningsförutsättningar.
              Norra Sverige och Barentsområdet hör till världens rikaste råvaruområden.
              Det handlar om rika tillgångar på gas, olja, skog och vattenkraft,
              för att inte tala om oerhört rika mineraltillgångar. Det är klart
              att utländsk försvarsmakt vill öva och testa i den miljön. Att
              ha pejl på läget är inte fel.
            </seg>
            <seg n="9ae7beda">
              Jag tror, försvarsministern, att vi får se upp. Risk för konflikter
              har det alltid funnits historiskt, var i världen vi än befunnit
              oss. Den höga risken har varit där i de råvarurika områdena.
            </seg>
            <seg n="3153c177">
              Att vi alltmer från de folkvalda lämnar över beslut och handlingsutrymme
              till expertis och teknokrati har sina risker. Det sker alltmer
              i vårt samhälle, och det medför risker att vi gör så. Vi ser det
              inte minst inom den finansiella sektorn men även på en massa andra
              områden. När det gäller försvarsfrågorna ser jag betydande risker.
              Vi får se upp för en sådan utveckling.
            </seg>
            <seg n="1a1c7f80">
              Herr talman! Vår främste och högste folkföreträdare i försvarsfrågor
              är försvarsministern. Där måste engagemang och styrning finnas.
              Folkföreträdarna får inte abdikera i försvarsfrågorna.
            </seg>
            <seg n="79478e8c">
              Herr talman! Jag avslutar med några ord av den berömde finske
              generalen Mannerheim: När fienden står i väst, i öst, i nord och
              i syd gäller det att se upp.
            </seg>
            <seg n="cbe52cdb">
              Försvarets vinterförmåga är en viktig del i det, i helheten och
              i vår säkerhet, försvarsministern.
            </seg>
          </u>
          <note type="speaker" n="e6e8dfcb">
            Anf. 50 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-7" n="10d4231c">
            <seg n="5cb0a6d4">
              Herr talman! Jag noterar att både Leif Pettersson och Sven-Erik
              Bucht tror att de är bättre skickade att göra militära bedömningar
              än landets överbefälhavare. Det tror inte jag.
            </seg>
            <seg n="6f78d5f5">
              2004 års försvarsbeslut har gått ut, kan jag upplysa de båda
              socialdemokraterna om. Nu har vi höjt ambitionerna för försvaret
              betydligt. Försvarets förband ska klara svenskt klimat, inte bara
              vissa utan försvarets insatsorganisation. Det är alltså en ambitionshöjning
              jämfört med tidigare.
            </seg>
            <seg n="0f9a6a29">
              Socialdemokratiska regeringar lade ned 60 förband och verksamhetsställen
              under sin tid vid makten. Nu vill Sven-Erik Bucht och Leif Pettersson
              starta miljardnedskärningar på försvaret igen. 2 miljarder kronor
              vill de skära bort från försvaret, trots den retorik de just presterade.
              Det är totalt oförenligt med varandra. Skär man ned anslagen och
              samtidigt tar bort möjliga effektiviseringar för Försvarsmakten
              blir resultatet en lägre försvarsförmåga.
            </seg>
            <seg n="a9a556d8">
              Regeringen fokuserar på operativ nytta och på hur vi stärker
              försvarsförmågan för att skapa användbara och tillgängliga förband
              här och nu. Vi gör den största reformen på decennier för att åstadkomma
              detta.
            </seg>
            <seg n="de9088d5">
              Jag kan säga till företrädare för Boden att kommunpolitiken kommer
              att spela en mycket viktig roll för att utveckla förbandsorternas
              attraktionskraft. Vi kommer de kommande åren att behöva rekrytera
              4 000 unga människor per år. Totalt ska 16 000 unga människor
              anställas på hel- eller deltid i Försvarsmakten. Lokala förutsättningar
              och samverkan med näringslivet lokalt kommer att spela stor roll
              för försvarets attraktionskraft och därmed för förbandsorternas
              utveckling. Det gäller till exempel hur man tar hand om boendemöjligheter
              för inflyttande soldater, jobb för medföljande, skolor för barnen,
              möjligheter till civil vidareutbildning och karriärväxling.
            </seg>
            <seg n="14746eb2">
              Enligt det underlag som låg till grund för Försvarsmaktens planering
              av den nya insatsorganisationen bedömdes att Bodens garnison kan
              komma att bestå av fem bataljoner, tre stående, alltså heltidsanställda
              i grunden, och två kontrakterade med deltidsanställda. Totalt
              kan dessa förband komma att behöva nyanställa 900 gruppbefäl och
              soldater i Boden. Hörde någon ett ljud om detta från Socialdemokraterna?
            </seg>
            <seg n="3df6f70e">
              Det nya användbara försvaret kommer alltså enligt Försvarsmaktens
              nuvarande planering att innebära ca 900 ytterligare befattningar
              i Boden. Är ni emot eller för detta från socialdemokratisk sida?
            </seg>
            <seg n="0414bb66">
              Ni talar om 24, 26 eller 30 jobb som försvinner från Boden för
              att Försvarsmakten måste effektivisera när man tar fram den nya
              insatsorganisationen. Det är alltid tråkigt för de enskilda som
              påverkas, men målet måste vara att skapa förutsättningar för en
              expansion av försvaret i Boden. Är Socialdemokraterna över huvud
              taget beredda att bidra till detta?
            </seg>
            <seg n="8db8dd13">
              Hur ska man tillsammans med Försvarsmakten skapa attraktiva förutsättningar
              för rekrytering och så att människor vill flytta till Boden? Jag
              tror att förutsättningarna är goda, men det kräver politisk samverkan.
            </seg>
            <seg n="23ed8432">
              Vad innebär Sven-Erik Buchts och Leif Petterssons budgetförslag
              som de kommer att rösta för här i riksdagen om några veckor för
              Boden? Jo, det innebär att var tredje soldat i den nya insatsorganisationen
              inte kan finansieras. För Boden betyder det 300 soldater färre
              än i regeringens förslag.
            </seg>
            <seg n="f13f7e0a">
              När får jag en interpellation från Leif Pettersson och Sven-Erik
              Bucht om hur Boden ska hantera att var tredje planerad soldat
              ska bort för att Leif Pettersson och Sven-Erik Bucht tycker att
              försvarsanslagen ska skäras ned med 2 miljarder kronor?
            </seg>
          </u>
          <note type="speaker" n="f54353e8">
            Anf. 51 LEIF PETTERSSON (S):
          </note>
          <u who="leif_pettersson_2323d8" xml:id="i-a4b5ee5718d5f45e-1" n="57964360">
            <seg n="8f527d54">
              Herr talman! Det är inte en budgetdebatt vi har utan en diskussion
              om försvarets vinterförmåga, men visst skulle vi kunna ta en debatt
              om jobben med mera på grund av försvarets omorganisation.
            </seg>
            <seg n="24e34576">
              Försvarsministern är väl medveten om att vi hade ett helt annat
              förslag när det gällde yrkesarmé än det förslag som gick igenom
              i riksdagen. Vårt förslag var att vi skulle fortsätta med värnpliktsarmé
              men från en helt annan utgångspunkt.
            </seg>
            <seg n="2bde51ff">
              Denna debatt handlar dock inte om det utan om att ministern och
              politiken är på väg att ta ett steg tillbaka. Enligt min mening
              är detta helt fel. Det är, och har alltid varit, ett politiskt
              beslut som ligger till grund för den organisation som försvaret
              har i Sverige. Det vittnar om våra folkvaldas förmåga och vilja
              att vara med och ta ett ansvar för hur försvaret är organiserat.
              Detta ska ministern inte avfärda med några enkla meningar.
            </seg>
            <seg n="f1cae008">
              Att sedan ministern inte vill fatta beslut i dessa frågor är
              en helt annan sak. Men det duger inte att hålla på så, som jag
              sade i mitt tidigare inlägg. Det duger inte att gömma sig. Ministern
              måste våga ta frågan till riksdagens kammare för beslut.
            </seg>
            <seg n="4c85fcfb">
              I svaret hänvisas till en skriftlig fråga i detta ärende. Frågan
              är inte ställd av vem som helst utan av Folkpartiets talesman
              i försvarsfrågor, Allan Widman. Även han oroas av denna flytt
              och ifrågasätter starkt det beslut som Försvarsmakten själv fått
              ta i denna fråga. Jag delar Allan Widmans oro. Ministern verkar
              alltså inte ens ha de sina med på den handläggning han nu tillåter.
            </seg>
            <seg n="cb812163">
              Det är ingen liten sak beslutet innebär. Det verkar vara det
              första testet på om det ska gå att överlåta besluten om försvarets
              organisation till Högkvarteret. Det finns många tecken som tyder
              på en sådan utveckling runt om i landet. Man förbereder i en rad
              steg en omläggning av försvaret i den riktning som Försvarsmakten
              själv har bestämt. Politiken ska inte göra sig besvär.
            </seg>
            <seg n="49d5d1fc">
              Jag var med på en föredragning av försvarsledningen i försvarsutskottet,
              där jag är suppleant, och just det nu nämnda kunde uppfattas som
              det bärande budskapet. För mig är detta skrämmande. När det gäller
              politikens möjlighet att påverka försvarets utformning måste man
              hävda att vi ska få vara med.
            </seg>
            <seg n="c4d3a51e">
              När det gäller vinterförmågan kan vi anställa hur många soldater
              vi vill i Boden. Men vad hjälper det om de inte har möjlighet
              att samöva med alla truppslag? Jag kan inte tänka mig att försvarsministern
              ens i sin vildaste fantasi föreställer sig att ett förband från
              Småland ska komma upp till Norrbotten och samöva med förbandet
              där uppe. Det är dessutom inte möjligt, som jag sade tidigare,
              att göra detta på andra ställen än i Norrbotten.
            </seg>
            <seg n="c82cfb86">
              När vi nu går denna väg med yrkesarmé, ett högkvarter som fattar
              beslut om organisationen och politiken som drar sig tillbaka,
              vad blir då nästa större steg? Kanske ett allt närmare samarbete
              med Nato eller en förberedelse för medlemskap i Nato? Jag bara
              undrar.
            </seg>
          </u>
          <note type="speaker" n="5c1a51dc">
            Anf. 52 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-bd401ce33bb0fffd-1" n="083ca976">
            <seg n="68bd9a5d">
              Herr talman! Jag vet att alla kommuner i Norrbotten har förmågan
              att ta emot nya resurser och se till att människor trivs och kan
              verka där. Oavsett om det gäller försvarsinsatser eller andra
              etableringar finns det bra förutsättningar särskilt i Boden. Boden
              har aldrig haft den typen av problem.
            </seg>
            <seg n="a0599029">
              Jag vill återkomma till min interpellation och mina frågor, för
              inte heller i sitt andra inlägg svarade försvarsministern på dem.
              Hur avser försvarsministern att stärka vårt försvars vinterförmåga?
              Och ser försvarsministern några risker med att flytta ingenjörskompaniet
              från Norrbotten i vad avser vår försvarsförmåga i vintermiljö?
            </seg>
            <seg n="cf9a68f0">
              Där flertalet utländska försvarsmakter visar intresse av att
              vara och öva drar vi oss undan. Där flyr vi, och försvarsministern
              svarar inte på de här frågorna.
            </seg>
          </u>
          <note type="speaker" n="51e2d43a">
            Anf. 53 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-8" n="10d4231c">
            <seg n="7d8c96c5">
              Herr talman! Oj, nu blev det jobbigt! Man får inte prata budget
              för verksamheten i Boden. Den är tydligen helt oberoende av Försvarsmaktens
              budget. Tror verkligen Leif Pettersson att budgeten inte påverkar
              Boden och att Socialdemokraterna kan skära bort 2 miljarder kronor
              från Försvarsmakten utan att det påverkar verksamheten i Försvarsmakten?
            </seg>
            <seg n="1f27cacc">
              Han har dessutom helt fel i sin beskrivning av sitt eget partis
              förslag. Socialdemokraterna är inte för en värnpliktsarmé. Socialdemokraterna
              vill ha anställda soldater och sjömän på hel- och deltid, men
              man saknar möjlighet att finansiera det. Det är bara för de första
              tre månadernas grundutbildning som Socialdemokraterna har pratat
              om värnplikt inte för själva armén.
            </seg>
            <seg n="6f13284e">
              Leif Pettersson har också grundläggande fel när han säger att
              Högkvarteret självt beslutar om organisationen. Så är det inte
              alls. Riksdagen beslutar om ca 30 förband och verksamhetsställen,
              regeringen om fem, företrädesvis skolor, och Försvarsmakten om
              resten. Politiken ställer krav på Försvarsmakten och sätter mål
              som för all statlig verksamhet. Myndigheten själv i Sverige har
              vi en ordning med självständiga myndigheter avgör hur man bäst
              och effektivast uppfyller målen.
            </seg>
            <seg n="c0bdb766">
              Herr talman! Jag tycker att de båda interpellanterna, Leif Pettersson
              och Sven-Erik Bucht, ska åka hem till Boden och förklara vad er
              budget betyder i nedskärningar. Ta ett torgmöte och berätta vad
              minus 2 miljarder betyder för försvaret i Boden. Ungefär var tredje
              soldat behöver försvinna i den nya insatsorganisationen bara på
              grund av Socialdemokraternas nedskärning på förbandsanslaget.
            </seg>
            <seg n="7f913efe">
              Min grundfråga till de båda interpellanterna är: Vill ni ha 900
              nya befattningar i Boden, som Försvarsmaktens grundplanering såg
              ut, eller vill ni det inte? Ni verkar inte ens ha noterat att
              den stora utmaningen på våra förbandsorter nu inte är nedskärningar
              utan tvärtom att klara expansionen. Jag kan i alla fall notera
              att de båda interpellanterna inte vill finansiera expansionen
              vare sig i Boden eller någon annanstans.
            </seg>
            <seg n="9f38b5d1">
              Regeringen har faktiskt höjt ambitionen när det gäller vinterförmågan
              när vi säger att hela insatsorganisationen ska kunna hantera svenska
              klimatförhållanden, alltså hur klimatet ser ut i hela Sverige.
              Det begränsas inte längre till en viss typ av förband som riksdagen
              detaljreglerar. Så var det i 2004-försvarsbeslutet men inte i
              2009-försvarsbeslutet. I den nu gällande inriktningen nämns heller
              inte subarktisk förmåga eller någon annan utpekad klimatzon, utan
              man säger att insatsorganisationen ska kunna hantera svenska klimatförhållanden.
            </seg>
            <seg n="4e5d3d8f">
              Subarktisk förmåga och förmågan att agera i vintermiljö kan i
              framtiden vidmakthållas genom att förband utbildas och regelbundet
              övas i kallare klimat. Det klimatet återfinns verkligen i Boden
              men också på andra håll i Sverige, och man kan också öva tillsammans
              med Norge eller Finland, som också har liknande förhållanden.
              Försvarsmaktens utbildnings- och övningsverksamhet kan i de fallen
              ses som en del av det nordiska samarbetet: Vi övar hos dem, och
              de övar hos oss. Där kan Boden säkerligen vara aktuellt.
            </seg>
            <seg n="fb4b70a3">
              De rödgrönas försvarsbudget går faktiskt ut på att skära bort
              2 miljarder varje år genom att ta bort pengar från snart sagt
              varje anslag för försvaret. Likväl möter vi ständigt dessa interpellationer.
              Effektivisera ingenting, säger Socialdemokraterna. Fullfölj varje
              materielambition, säger Socialdemokraterna och låtsas inte om
              att de drar bort pengar för varje del. Det gäller för förbandsverksamheten
              där kommer den stora nedskärningen för internationell solidaritet
              och fredsinsatser, för forskning, för anskaffning av ny materiel
              och för vidmakthållande av materiel. Det man röstar för får också
              konsekvenser, särskilt för verksamheten i Boden.
            </seg>
          </u>
          <note type="speaker" n="b0f6c55c">
            Anf. 54 LEIF PETTERSSON (S):
          </note>
          <u who="leif_pettersson_2323d8" xml:id="i-a4b5ee5718d5f45e-2" n="57964360">
            <seg n="a332efea">
              Herr talman! Även i valrörelsen försökte sig Sten Tolgfors med
              understöd av en del moderatpolitiker i Norrbotten på konststycket
              att anklaga oss socialdemokrater för att i princip vilja lägga
              ned försvaret. Sten Tolgfors vet att det inte är sant, och han
              vet att vårt budgetförslag inte innebär några förbandsnedläggningar.
              Han vet också mycket väl att de förslag vi har när det gäller
              neddragningar är mycket väl definierade och på det sättet också
              finansierade.
            </seg>
            <seg n="17c007ed">
              Sedan talar han om svenskt klimat. Vad är svenskt klimat? Är
              det Skåne eller Norrbotten? Det är en viss skillnad mellan Skåne
              och Norrbotten, fast kanske inte just nu, för nu faller snön över
              Skåne medan det inte finns så mycket av den varan i Norrbottens
              kustland utan mer i inlandet, men det är ett extremt förhållande
              som inte råder i vanliga fall. Vilket klimat i Sverige är det
              som man ska öva under? Är det i Skåne? Är det därför man nu börjar
              flytta förband söderut, och är det därför man flyr Norrbotten?
            </seg>
            <seg n="fccfaafe">
              Förmågan att samöva kommer inte att finnas kvar. Förmågan att
              bygga broar över frusna vatten vintertid finns inte kvar när ingenjörstrupperna
              inte längre finns i Norrbotten.
            </seg>
            <seg n="5396cd67">
              Dessutom är det enda stället i Sverige där vi har ett förband
              med subarktiskt klimat faktiskt Arvidsjaur. Subarktiskt klimat
              är ganska ovanligt i Sverige.
            </seg>
            <seg n="3ffe8dd2">
              Herr talman! Efter den här debatten överväger jag starkt att
              anmäla försvarsministern till konstitutionsutskottet, så att man
              där får reda ut den här frågan. Det är den enda väg jag kan se.
            </seg>
          </u>
          <note type="speaker" n="54fe3f2e">
            Anf. 55 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-bd401ce33bb0fffd-2" n="083ca976">
            <seg n="7f0d98f6">
              Herr talman! Min interpellation handlar om vår försvarsförmåga
              i vintermiljö. Jag tror inte att man behöver ha så mycket kunskap
              för att inse att om man övar i vintermiljö klarar man också av
              att ha en hög effektivitet när det gäller sådant försvar. Om striden
              ska föras i öken kan det vara bra att ha övat i öken. Om striderna
              ska föras i vinter- och subarktiskt klimat kan det nog vara effektivt
              att öva där.
            </seg>
          </u>
          <note type="speaker" n="fedf3a09">
            Anf. 56 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-9" n="10d4231c">
            <seg n="565517ae">
              Herr talman! Socialdemokraterna vill ta 810 miljoner från förbandsanslaget,
              och så säger man att det inte är sant att man vill skära ned!
              Nu hörde vi igen att det inte ska bli förbandsnedläggningar. Då
              finns det ju bara en sak, nämligen att skära på förbandsanslaget,
              det vill säga på antalet soldater, precis som jag hävdade i ett
              tidigare inlägg. Ska man ta över 800 miljoner från förband är
              det antingen grundorganisation eller antalet soldater det handlar
              om. Det kan inte vara något annat.
            </seg>
            <seg n="008357d0">
              Det finns i de socialdemokratiska motionerna inte en rad om hur
              denna nedskärning ska genomföras. Man har i landets största parti
              inte ens väckt någon försvarsmotion i år!
            </seg>
            <seg n="44e5677e">
              Ambitionen är höjd så till vida att insatsorganisationen ska
              klara svenskt klimat. Det är Skåne, Norrland och allt däremellan.
              Det är heller inte korrekt att vi när vi ska strida i öken övar
              bara i öken. Den förra nordiska stridsgruppen övade faktiskt i
              Luleå. Extrema klimat ställer likartade krav på förbanden. Kyla
              kan faktiskt vara en lämplig miljö att öva i också för andra extremklimat,
              till exempel öken.
            </seg>
            <seg n="a23fb52b">
              Genom att koncentrera ingenjörsutbildningen till Eksjö vill Försvarsmakten
              självständigt som myndighet samla ingenjörsfunktionen på ett ställe.
              Inget annat funktionsförband utbildas på två orter. Det vet man
              i Boden, för där finns artilleriutbildningen. Luftvärnsutbildningen
              finns i Halmstad, och trängutbildningen finns i Skövde. På så
              sätt förbättrar man möjligheterna att kompetensförsörja och vidareutveckla
              ingenjörsfunktionen i insatsorganisationen, och man tror sig också
              få rationalitet.
            </seg>
            <seg n="cd06f941">
              Bodens garnison planeras omfatta två mek-bataljoner, två artilleribataljoner
              och en jägarbataljon med ett antal hundra tillkommande befattningar,
              vilket skapar mycket goda möjligheter för Försvarsmaktens verksamhet
              i Boden. Det hör jag inte ett ljud om från Socialdemokraternas
              sida, sannolikt för att de inte kan finansiera det.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="5e42943c">
            9 § Svar på interpellation 2010/11:77 om Nordiska stridsgruppen
            2008
          </note>
          <note type="speaker" n="45a87465">
            Anf. 57 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-10" n="10d4231c">
            <seg n="57b25178">
              Herr talman! Torbjörn Björlund har frågat mig vilka åtgärder
              jag avser att vidta för att liknande problem och fel som han menar
              fanns vid NBG 2008 inte uppstår igen. Vidare frågar Torbjörn Björlund
              om jag kan garantera att NBG 2011 håller sig inom de ekonomiska
              ramarna och slutligen om jag avser att vidta några åtgärder beträffande
              Försvarsmakten för att förhindra ett upprepande av misstagen i
              samband med NBG 2008.
            </seg>
            <seg n="d89ebc2e">
              Beslut om att Försvarsmakten skulle upprätta förmåga att delta
              i och leda en EU-stridsgrupp fattades under den tidigare socialdemokratiska
              regeringen 2004 och 2005. Under 2005 nära nog fördubblades NBG
              2008 i storlek. Det ursprungliga antalet svenska soldater som
              den dåvarande regeringen planerade för var 1 100. Det steg under
              2005 till nära 2 000, och det fanns inga begränsningar satta av
              den dåvarande regeringen.
            </seg>
            <seg n="defe52b5">
              NBG 2011 utgör en viktig del i den nya insatsorganisationen,
              och de förband som ingår i NBG 2011 är till stor del redan befintliga
              och kontrakterade. Regeringen har satt personalramen till 1 600
              personer för NBG 2011.
            </seg>
            <seg n="75276ff6">
              Flera av bristerna som Riksrevisionen pekar på i sin rapport
              är redan kända. Efter beredskapsperioden 2008 gav regeringen i
              uppdrag till berörda myndigheter att redovisa sina erfarenheter
              av förberedelserna och från beredskapsperioden för NBG 2008. NBG
              2008 sattes upp som en särskild anställd utlandsstyrka. Värnpliktsförbanden
              i den dåvarande insatsorganisationen kunde inte användas i en
              internationell insats, och varje gång en internationell insats
              skulle genomföras fick det byggas nytt från grunden. Detta är
              grunden till många av de brister som Riksrevisionen har identifierat
              i sin rapport. Erfarenheterna från NBG 2008 användes i arbetet
              med att ta fram en modern insatsorganisation med nya krav.
            </seg>
            <seg n="8a72bb2c">
              De problem som Riksrevisionen pekar på avseende kostnadsstegringen
              och den svaga kostnadsuppföljningen var ett resultat av flera
              faktorer där de stora hänförde sig till tiden före regeringsskiftet
              2006, och där den dåvarande bristande ekonomistyrningen givetvis
              vägde tungt. Detta har Försvarsmakten i samverkan med Försvarsdepartementet
              och med stöd av Ekonomistyrningsverket vidtagit åtgärder för att
              motverka. Regeringen har fattat beslut om en rad uppdrag till
              Försvarsmakten och Ekonomistyrningsverket för att förbättra den
              interna styrningen och kontrollen inom myndigheten.
            </seg>
            <seg n="3b9dfcc4">
              Regeringen har i arbetet med NBG 2011 begärt löpande underlag
              från Försvarsmakten avseende användbarhet och utveckling av den
              nordiska stridsgruppen. Materielanskaffningen till NBG 2008 byggde
              i stort på nyanskaffning vilket gjorde att full operativ förmåga
              inte nåddes förrän en bit in i 2008 på grund av försenade leveranser.
              NBG 2011 använder samma materiel som den övriga insatsorganisationen.
            </seg>
            <seg n="73346f52">
              NBG 2011 är en väl fungerande stridsgrupp som kommer att vara
              redo den 1 januari 2011. Redan NBG 2008 var bland de dittills
              bästa stridsgrupper som stått till EU:s förfogande.
            </seg>
          </u>
          <note type="speaker" n="55f439de">
            Anf. 58 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-38b3d84eff84262e-0" n="fe0d9530">
            <seg n="1e168f95">
              Herr talman! Jag tackar för svaret. Som vanligt är man lite tveksam
              och frågande inför de svar som man får från regeringen. De är
              ofta inte speciellt konkreta. Det finns mycket i svaret som jag
              tycker är svårt att läsa ut någonting av över huvud taget. Det
              finns ingen konkret redovisning av åtgärder från ministern, utan
              det pratas om olika åtgärder från Ekonomistyrningsverket med flera.
              Men vad har man gjort? Det är det som egentligen är grejen, tycker
              jag.
            </seg>
            <seg n="65267e63">
              Riksrevisionens rapport är en av de mest svidande kritiska skrifter
              som jag har läst när det gäller verksamhet i det här landet. Jag
              har i min interpellation radat upp de saker som det har varit
              tydligt att man har misslyckats fullständigt med. Det är naturligtvis
              inte bara den här regeringens fel. Men de här punkterna är viktiga,
              och det är viktigt att man lär sig av dem för att inte göra om
              samma misstag.
            </seg>
            <seg n="13dede1f">
              Det kan vara viktigt att ta med de punkter jag radade upp: Från
              början var det 1 100 soldater. Sedan blev det 2 350 soldater,
              alltså mer än en fördubbling. Kostnaden gick från 1 miljard till
              4 miljarder, det vill säga ett fyrfaldigande av kostnaderna. Det
              är något slags löpande räkning, bara. Man delegerade bort materielbeställningar
              så att man knappt ens visste varifrån man tog grejerna. Materiel
              som var helt fel beställdes. Anställningsavtalen var oklara. Varken
              försvar eller regering visste hur många som verkligen skulle delta
              i aktionen och i Nordic Battlegroup 2008.
            </seg>
            <seg n="4a0db566">
              Samövandet och samordningen brast. Detta anmäldes inte till EU.
              Det är ett lysande exempel på invändningar som har funnits mot
              hela Nordic Battlegroup-konceptet, som vi också återkommer till.
              Detta kommer att vara någonting som vi följer med i. Vi har en
              övning 2011 och eventuellt en 2014 där Sverige ska vara ramnation.
              Det kan vara någonting som definitivt påverkar både vår och regeringens
              inställning till hur man sätter upp det hela. Transporter till
              stridsområdet fanns inte klart.
            </seg>
            <seg n="71e27359">
              Regeringen har dessutom inte rapporterat tillbaka till riksdagen,
              vilket kanske är det mest grava felet. Riksdagen måste vara beslutandeinstans
              i alla frågor när det gäller Nordic Battlegroup. Det har varit
              något som man har missat och som har lyfts upp i kritiken mot
              Nordic Battlegroup 2011.
            </seg>
            <seg n="e7070e63">
              Frågan är hur färdig NBG 2011 är. Det är ungefär fyra veckor
              kvar innan den ska vara klar att sättas in den 1 januari. Det
              finns inget svar på frågan. I interpellationssvaret finns det
              inte något som helst konkret när det gäller vad som har gjorts
              för att detta ska vara garanterat och säkerställt.
            </seg>
            <seg n="1859a154">
              Hur viktigt tycker Sverige att det är att vara ramnation? År
              2011 kommer att vara ett riktigt test för om vi ska klara ut det
              här eftersom NBG 2008 blev ett så fullständigt misslyckande. Man
              måste därför visa om man verkligen klarar ut det här. Det har
              också Riksrevisionen sagt; man vidtar ingen konkret åtgärd nu,
              utan man kommer att följa upp NBG 2011 för att se om man har lärt
              sig någonting av det.
            </seg>
            <seg n="80522c14">
              Vår grundläggande kritik är att konstruktionen Nordic Battlegroup
              i EU:s regi är en konstruktion som bryter till exempel mot Sveriges
              alliansfrihet. Det är en aktuell fråga också i dag. Hur pass alliansfria
              är vi egentligen i Sverige? Och vad utgör Nordic Battlegroup för
              del i det svenska försvaret som i så fall bryter mot detta? Det
              är en konkret fråga som jag egentligen inte får något svar på.
            </seg>
            <seg n="14a98084">
              Man bygger in ett beroende av andra länder av EU och kanske till
              och med av Nato så småningom. Det är en fråga som i botten ligger
              under interpellationen. Vart är vi på väg? Och vad kommer NBG
              2011 att göra, att kunna göra och att vara tvungna att göra? Ska
              riksdagen fatta besluten, eller kommer regeringen att göra det
              själv? Det är också en fråga som är oerhört viktig.
            </seg>
            <seg n="8ae03819">
              Jag tror att den viktiga frågan är just de här bitarna. Jag kommer
              tillbaka till frågan om finansiering, som också kommer att vara
              någonting som är grundläggande när det gäller att se vart vi över
              huvud taget är på väg med konceptet Nordic Battlegroup.
            </seg>
          </u>
          <note type="speaker" n="affde78c">
            Anf. 59 HANS WALLMARK (M):
          </note>
          <u who="hans_wallmark_259cf8" xml:id="i-8b7e3322c00cf6ee-0" n="dc4302bb">
            <seg n="f745aa9c">
              Herr talman! Herr försvarsminister! Försvarsutskottet har också
              träffat Riksrevisionen och fått ta del av den granskning man har
              gjort. Det är, precis som Torbjörn Björlund har sagt här, en rätt
              skarp kritik som riktas mot hur man formulerade NBG 2008.
            </seg>
            <seg n="31559d51">
              Som skattebetalare har man all anledning att vara bekymrad, och
              jag är helt övertygad om att försvarsministern är lika bekymrad
              som en enskild ledamot från valkretsen norra och östra Skåne,
              över att något som är planerat att kosta 1 miljard i slutändan
              kommer att kosta 4 miljarder. Det är allvarligt.
            </seg>
            <seg n="87aeb518">
              Precis som Riksrevisionen säger är det också allvarligt att man
              inte kan klarlägga exakt vem som har fattat avgörande beslut och
              var de har fattats. Såtillvida är kritiken allvarlig. Utifrån
              ett skattebetalarperspektiv finns det all anledning att ta till
              sig av kritiken och att vidta åtgärder.
            </seg>
            <seg n="caab269e">
              Det är intressant och det är något som Torbjörn Björlund som
              vänsterpartist borde reflektera över, herr talman att de beslut
              som fattades och den inriktning som påbörjades gjordes under det
              socialdemokratiska regeringsinnehavet som pågick fram till 2006.
              Då var Vänsterpartiet ett av stödpartierna. Det finns all anledning
              för Vänsterpartiet att självt reflektera över hur den dåvarande
              socialdemokratiska regeringen arbetade och verkade.
            </seg>
            <seg n="fcc66595">
              Herr talman! Det är mitt intryck att försvarsminister Sten Tolgfors
              sedan han blev minister har varit väldigt noga med att se till
              att Försvarsmakten får behövlig hjälp när det gäller ekonomistyrning.
              Det har också påpekats att till exempel Ekonomistyrningsverket
              har varit inblandat.
            </seg>
            <seg n="b5180f1a">
              Sedan är det så, vilket också Riksrevisionen är väldigt tydlig
              med, att det inte finns något samband mellan Nordic Battlegroup
              2008 och det som nu sker 2011. Man kan dra slutsatser och man
              kan lära sig, vilket är viktigt, men det finns ingen som helst
              kritik som man kan rikta mot Nordic Battlegroup 2011 baserat på
              det som har skett 2008. Det finns anledning att lära sig, reflektera
              och fundera kring detta.
            </seg>
            <seg n="06f35bc4">
              Sedan konstaterar Torbjörn Björlund att Nordic Battlegroup 2008
              aldrig användes av EU. Någonting som också har diskuterats inför
              2011 är att trögheten och senfärdigheten knappast kan lastas den
              svenska sidan utan möjligtvis EU-strukturen. Det finns inga trögheter
              och segheter inom den svenska Försvarsmakten, inte inom det svenska
              Försvarsdepartementet och allra minst inom den svenska riksdagen
              om det kommer en begäran. Däremot finns det anledning att fånga
              den kritiken. Om man har den här typen av verktyg är det viktigt
              att man också är beredd att använda dem.
            </seg>
            <seg n="3a5bc4cd">
              Herr talman! Det man avslutningsvis kan fundera på är om Vänsterpartiets
              kritik när det gäller Nordic Battlegroup 2008 i grunden handlar
              så mycket om NBG 2008, 2011 eller 2014, utan den är nog i grunden
              en kritik mot att man ska ha det verktyget.
            </seg>
            <seg n="95c760cf">
              Om ett par veckor kommer vi att diskutera Nordic Battlegroup
              2011. Den fråga man ska ställa sig, och som Torbjörn Björlund
              ställde till försvarsministern, är: Hur viktigt är det att vara
              ramnation? Den omvända frågan kan ställas till Vänsterpartiet
              och Torbjörn Björlund: Hur viktigt är det att inte vara ramnation?
              Hur viktigt är det att inte vara en fullvärdig del av det europeiska
              samarbetet? Som jag bedömer det är det bara Vänsterpartiet och
              Sverigedemokraterna som motsätter sig Nordic Battlegroup 2011.
            </seg>
          </u>
          <note type="speaker" n="3a81c4f6">
            Anf. 60 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-11" n="10d4231c">
            <seg n="6af34f94">
              Herr talman! Sverige är alliansfritt, säger Torbjörn Björlund.
              Det är fel. Sverige är militärt alliansfritt. Sverige är med i
              EU som har en gemensam utrikes- och säkerhetspolitik sedan många
              år tillbaka, ca 15.
            </seg>
            <seg n="b96790f6">
              I de rödgröna uppgörelserna står Vänsterpartiet uttryckligen
              bakom solidaritetsförklaringen. Sverige kommer inte att stå passivt
              om ett annat EU-land eller nordiskt land drabbas av civil eller
              militär kris. Då kommer vi att agera.
            </seg>
            <seg n="af488117">
              Torbjörn Björlund kritiserar att transporterna för NBG 2008 inte
              var tillräckligt bra förberedda. Samtidigt röstade Vänstern emot
              när vi gick med i SAC, ett samarbete om tillgång till strategiska
              transportplan, C17.
            </seg>
            <seg n="2d120af9">
              Det är Försvarsmaktens tydliga uppfattning att NBG var väl förberett
              och hade goda förutsättningar att lösa sina uppgifter. Det är
              också den bild den internationella närvaron vid slutövningen lämnade.
              Bilden i EU är fortsatt att NBG 2008 trots brister, särskilt gällande
              ekonomin, är den kanske bästa av de stridsgrupper som hittills
              satts upp.
            </seg>
            <seg n="ef6c7dab">
              Torbjörn Björlund sade också att det inte bara är den här regeringens
              fel att ekonomin gick snett. Tack för det! Det var nämligen under
              2005 som NBG 2008 fördubblades i storlek. Det var alltså under
              en socialdemokratisk regering då Vänstern utgjorde regeringsunderlag.
              Det var då det saknades politisk styrning. Det var då man gick
              upp till 2 000 soldater.
            </seg>
            <seg n="d389e182">
              Han tar upp att Riksrevisionen påpekat brister i materiel- och
              personalförsörjningen. Riksdagen har beslutat om en ny materiel-
              och personalförsörjning för att få det effektivare, och Vänstern
              var emot.
            </seg>
            <seg n="4c3a81e5">
              NBG 2008 sattes upp inom ramen för den gamla insatsorganisationen
              där det krävdes en särskilt anställd utlandsstyrka därför att
              de förband Sverige hade inte kunde användas internationellt. Dem
              har vi åtgärdat, och Vänstern var emot.
            </seg>
            <seg n="d95e5b93">
              NBG 2008 utgjorde faktiskt tvärtom början på arbetet med att
              ta fram en modern och användbar insatsorganisation.
            </seg>
            <seg n="aa064350">
              Erfarenheterna av den här regeringens arbete med personalramen
              för NBG 2011 är helt annorlunda. Vi har satt en gräns på 1 600
              svenskar. Den tidigare regeringen, som Torbjörn Björlund stödde,
              hade ingen sådan gräns, och då stack siffrorna i väg.
            </seg>
            <seg n="530a35fa">
              Från 2014 kommer vi att kunna sätta samman snabbinsatsstyrkor
              av redan befintliga stående och kontrakterade förband som alltså
              kan användas för alla försvarets uppgifter. Då blir kostnadsbilden
              en helt annan än tidigare. Det kommande årsskiftet avskaffas den
              särskilda utlandsstyrkan, och samma förband ska användas för alla
              försvarets uppgifter.
            </seg>
            <seg n="044f86cf">
              Jag hade varit försvarsminister i ett par månader när vi lade
              fram en skrivelse till riksdagen med en redovisning av NBG 2008.
              En specifik insats med NBG kräver att vi återkommer till riksdagen,
              och då redogörs också för de specifika förhållanden som gäller
              för just den insatsen, till exempel insatskostnader.
            </seg>
            <seg n="47954b6b">
              Däremot har riksdagen inte fattat beslut om en specifik budget
              för den nordiska stridsgruppen. Det gör riksdagen inte heller
              för andra förband eller förmågor inom Försvarsmakten, utan man
              fattar beslut om anslag och ramar för anslag, och regeringen har
              så klart informerat riksdagen om dem.
            </seg>
            <seg n="a3cc41a6">
              Ett antal av de saker som Riksrevisionen påpekar och som finns
              i interpellationen till mig om NBG 2008 har den här regeringen
              åtgärdat och Vänsterpartiet aktivt röstat emot.
            </seg>
          </u>
          <note type="speaker" n="ce63dbd5">
            Anf. 61 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-38b3d84eff84262e-1" n="fe0d9530">
            <seg n="8f7bbcd2">
              Herr talman! Vi ska återkomma till ekonomin. Först och främst
              vill jag säga att det här beslutet om Nordic Battlegroup var något
              som Vänsterpartiet inte var med om, om jag är rätt underrättad.
              Vi har alltid varit emot konceptet med Nordic Battlegroup och
              EU:s militarisering, för det handlar om den. Det innebär att EU
              ställer krav på medlemsländerna att sätta upp militära styrkor,
              och det innebär alltså att vi per definition inte är militärt
              alliansfria. Det kan naturligtvis diskuteras om det är en semantisk
              debatt om ord och hårklyverier hit och dit.
            </seg>
            <seg n="7b802ee0">
              Vänsterpartiet har tagit ansvar för en väldig massa saker, men
              jag anser att vi inte har något ansvar för just Nordic Battlegroup.
              Det innebär också att vi har större möjlighet att i vår ekonomiska
              styrning, vårt ekonomiska tänkande, göra andra saker.
            </seg>
            <seg n="1bfbb358">
              En sak som vi har drivit och som det faktiskt finns ett korn
              till i det rödgröna samarbetet är värnplikten. Värnplikten har
              varit en väldigt stabil och grundläggande verksamhet för svenskt
              försvar. Det gäller även internationella insatser, inte minst
              FN-uppdrag, genom åren. Då har vi varit alliansfria och i stället
              haft i uppdrag att vara fredsbevarande, vilket har varit en bra
              inställning och ett bra ingångsvärde för svensk militär också.
            </seg>
            <seg n="2e6f5ed8">
              Vi är väldigt noga med att säga att vi inte vill delta i den
              här militära sidan av EU. Vi vill inte vara med i Nato. Det har
              vi varit tydliga med hela tiden, oavsett om det har varit en socialdemokratisk
              regering eller en borgerlig regering.
            </seg>
            <seg n="48089dc4">
              Vår helhetssyn är just den att vi måste ha en annan inriktning
              på försvaret där det inte finns plats för Nordic Battlegroup,
              och framför allt inte ekonomiskt. I våra budgetförslag tar vi
              fram olika saker som vi kan göra, och Nordic Battlegroup finns
              inte med i de beräkningarna.
            </seg>
            <seg n="3dcb5f88">
              Det handlar om just detta att det kostar så mycket. Vi vet fortfarande
              inte vad det kommer att kosta med en yrkesarmé. Det har kommit
              en rapport om att det inte går att räkna ut det. Kostnaden för
              Nordic Battlegroup, som bygger på en yrkesarmé, kommer inte heller
              att kunna redovisas utifrån det. Det finns inga konkreta siffror.
              Ministern har inte redovisat något när det gäller ekonomistyrning
              som visar vad som har gjorts det är bara ord. Jag tycker att det
              är ett dilemma när det gäller just ekonomin.
            </seg>
            <seg n="8afafeb5">
              Det kommer att kosta. Vi vet att det kommer att kosta mer än
              vad man egentligen sätter upp i något slags mål och ramar.
            </seg>
            <seg n="ec662ed1">
              Att vara ramnation, där man tar ett stort ansvar för uppsättandet
              av Nordic Battlegroup, ekonomi, inriktning, materiel och sådana
              saker, är ett väldigt starkt incitament för att påvisa att Sverige
              inte längre är militärt alliansfritt, menar jag.
            </seg>
            <seg n="709557a0">
              Vi har naturligtvis ett ansvar. Vår helhetssyn gör att vi inte
              har deltagit i beslut som har att göra med de bitar som gäller
              transporter av trupper och sådant eftersom det inte ingår i vårt
              koncept. Det ingår inte i vår helhetssyn på hur Försvarsmakten
              ska fungera.
            </seg>
            <seg n="45cab02b">
              Om vi på något sätt ska kunna få en ekonomi i balans och för
              att inte skattebetalarnas pengar den här regeringen är väldigt
              noga med att poängtera att det är skattebetalarnas pengar ska
              rinna i väg på saker som vi inte vet vad de kostar måste vi faktiskt
              sätta upp en budget och hålla den. Det ska bli intressant att
              se om nästa Riksrevisionsrapport om NBG 2011 visar på samma brister
              eller om man har lyckats lära sig något.
            </seg>
            <seg n="df9a0364">
              Det som ministern säger ger i varje fall mig inte något förtroende
              för att det kommer att bli så. När vi inte vet vad en yrkesarmé
              kommer att kosta jämfört med värnpliktsarmén och i det konceptet
              Nordic Battlegroup är jag tvärtom väldigt ängslig och rädd för
              att det kommer att bli någonting som kostar en massa pengar och
              inte får den effekt som vi vill ha.
            </seg>
          </u>
          <note type="speaker" n="5ebf57f3">
            Anf. 62 HANS WALLMARK (M):
          </note>
          <u who="hans_wallmark_259cf8" xml:id="i-8b7e3322c00cf6ee-1" n="dc4302bb">
            <seg n="dce72805">
              Herr talman! Det är en glädjens dag när Torbjörn Björlund och
              Vänsterpartiet ger uttryck för ett strikt skattebetalarperspektiv.
              Det gläder mig som företrädare för Moderaterna väldigt mycket.
              Jag delar synen att vi ska vara väldigt försiktiga med skattebetalarnas
              pengar. Därför är en del av det Riksrevisionen har pekat på av
              erfarenheterna från den tidigare nordiska stridsgruppen och hur
              den kom att utformas 2004, 2005 och inemot 2006 viktiga slutsatser
              att dra. Det är samma sak när Torbjörn Björlund pekar på den kommande
              personalförsörjningen i Försvarsmakten. Det finns naturligtvis
              varningens rop. Men det är långt fram i tiden.
            </seg>
            <seg n="e6e125d9">
              Det andra som också är viktigt att ta med sig är hur man använder
              sina resurser på ett effektivt sätt. Vad vi nu är på väg att göra
              med Sveriges försvar är att få en snabbare och mer ändamålsenlig
              organisation. Det handlar inte bara om hur mycket pengar man anslår.
              Det handlar också om hur man använder de pengar som anslås.
            </seg>
            <seg n="458ccece">
              I grunden handlar det om det Torbjörn Björlund har varit inne
              på flera gånger i sina kommentarer, nämligen huruvida man vill
              se den här typen av kollektiv säkerhet och samarbete med andra
              eller inte. Då kan man naturligtvis använda information och fakta
              som förstärker ens egen kritiska hållning. Jag har respekt för
              det även om jag inte delar Torbjörn Björlunds, Vänsterpartiets
              eller Sverigedemokraternas syn på att man ska vara avvaktande
              till den nordiska stridsgruppen 2011.
            </seg>
            <seg n="3bda3390">
              Det är viktigt att man bygger upp den här typen av kollektiva
              säkerhetsarrangemang. Det är viktigt att man också inser att vi
              tillsammans med andra länder i det här fallet Estland, Irland
              och Finland löser gemensamma problem och antar gemensamma utmaningar
              och att man inte står passiv inför humanitära katastrofer. Där
              finns en skillnad, herr talman.
            </seg>
          </u>
          <note type="speaker" n="9e73c511">
            Anf. 63 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-12" n="10d4231c">
            <seg n="40952dcd">
              Herr talman! Den nordiska stridsgruppen handlar som Sveriges
              alla internationella insatser om internationell solidaritet i
              praktiken. Sverige vill ambitiöst ta sin del i ansvaret för fred
              och säkerhet för att kunna bemöta humanitärt oacceptabla situationer
              och hindra kriser från att eskalera till rena konflikter.
            </seg>
            <seg n="7ef6a245">
              Det handlar om att EU inte längre behöver stå vid sidan av och
              titta på om en situation urartar i humanitär katastrof eller konflikt.
              Snabbinsatsstyrkorna skapades som svar på konkreta behov och situationer.
              Man kan fota det i sitt eget tänkande utifrån olika situationer.
            </seg>
            <seg n="b6582b44">
              Vi såg i Rwanda hur 800 000 kunde hackas ihjäl på mindre än ett
              kvartal. Vi har sett i Kongo hur snabbt det kan gå med eskalering
              och humanitärt oacceptabla situationer och i konflikter i Västafrika
              och liknande.
            </seg>
            <seg n="bfa71d48">
              Förut hade inte Västeuropa, Europa eller kanske hela västvärlden
              tillgänglighet nog i sina förband för att kunna agera så snabbt
              som en sådan situation kräver. Nu finns den förmågan i EU.
            </seg>
            <seg n="36616f1b">
              EU kan agera om den politiska viljan finns. Men Vänsterpartiet
              saknar den politiska viljan. Man är aktivt emot att vi har förmågan
              att snabbt kunna göra en skillnad för fred och solidaritet och
              att stoppa humanitärt oacceptabla situationer.
            </seg>
            <seg n="8a2aa8d3">
              Vi är för att Sverige tar ansvar för internationell fred och
              säkerhet både med snabbinsatsstyrkor och med regelmässiga internationella
              insatser. Det är vårt sätt att visa internationell solidaritet
              i praktiken.
            </seg>
            <seg n="27b22feb">
              Herr talman! Det är jättebra att interpellanten Torbjörn Björlund
              så tydligt lyfter fram att Vänsterpartiet är emot snabbinsatsstyrkan.
              Den här interpellationen handlar inte om välvilja från Vänsterns
              sida att hjälpa till och se till att det blir bättre i framtiden.
              Man är emot. Det är vad det handlar om.
            </seg>
            <seg n="a47d572a">
              Vi ser också hur Vänsterpartiet och vi utgår från att interpellanten
              representerar Vänsterns syn har omdefinierat vad militär alliansfrihet
              är. Det handlar per definition om att vi inte ingår ömsesidiga
              försvarsförpliktelser och garantier. Det handlar inte om att utesluta
              internationellt militärt samarbete i övrigt, särskilt inte i internationella
              krishanteringsinsatser.
            </seg>
            <seg n="90b2e747">
              Den insatsorganisation och det försvar som Vänstern vill ha med
              värnpliktsförsvar var per definition olaglig att använda utomlands.
              Det var därför som vi tvingades att bygga ett separat försvar
              med en särskilt anställd utlandsstyrka. Det var därför vi tvingades
              bygga NBG 2008 nytt från grunden. Det var inte lagligt att använda
              de förband som Försvarsmakten redan hade. Det var också därför
              det kostade så mycket pengar. Man hade ett föråldrat materielförsörjningssystem
              och behövde nyanskaffa materiel. Man använde inte samma materiel
              som fanns i insatsorganisationen.
            </seg>
            <seg n="76d3bffc">
              Angående interpellantens påståenden om ekonomin i övrigt sade
              han att det bara är ord. Om det bara är ord att få ekonomin i
              balans kan jag tala om att vi vände ett underskott på 1 ½ miljard
              till ett överskott på plus 2 ½ miljarder för bara något år sedan.
              Vänsterpartiet vill tillsammans med De rödgröna skära ned 2 miljarder
              i försvarets ekonomi. Jag utgår från att om man själv får bestämma,
              vilket man verkar vilja göra nu igen, kommer man att återgå till
              de mångdubbelt större nedskärningar på försvaret som man tidigare
              stod för.
            </seg>
            <seg n="faa19e55">
              Vi menar att det är viktigt inte minst humanitärt att EU har
              en snabbinsatsförmåga. Vi tar ansvar för det. Vi ska självfallet
              se till att den förmågan byggs så effektivt som möjligt. Men Vänstern
              är emot både ambitionen och de pusselbitar som behövs för att
              få en ökad effektivitet också vad gäller att sätta upp förband
              för internationella insatser.
            </seg>
          </u>
          <note type="speaker" n="e68efb9e">
            Anf. 64 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-38b3d84eff84262e-2" n="fe0d9530">
            <seg n="e6fd55dd">
              Herr talman! Det är nog så, ministern, att vi har väldigt olika
              syn på vad Sveriges försvarsmakt ska göra och klara av. Nordic
              Battlegroup är en av de saker vi definitivt inte vill ha. Frågan
              är vad som är snabbast och ändamålsenligt och om värnpliktsarmén
              ändå inte var en väldigt bra grund att stå på.
            </seg>
            <seg n="d667b88a">
              Vi har klarat av väldigt många snabba insatser under FN:s flagg
              under många år. Det har inte varit några problem att göra fredsbevarande
              och framför allt humanitära insatser. Det har varit vår springande
              punkt i Vänsterpartiet genom hela historien att göra de sakerna.
            </seg>
            <seg n="55761e07">
              Det man gör här är att man inte kan bestämma själv var det sätts
              in. Vi ska inte gå in på Afghanistankriget. Men det finns vissa
              saker som pekar på att det kan hända saker som gör att man går
              in och blir stridande förband och där man inte vet att det blir
              humanitärt utan det blir på något annat sätt. Det är definitivt
              en springande punkt även för oss.
            </seg>
            <seg n="49127edf">
              Hans Wallmark är lite för provocerande med det han sade om Sverigedemokraterna.
              Vi har ingenting med dem att göra. De får tycka vad de vill. Vi
              tycker vad vi vill. Det vill jag redovisa.
            </seg>
            <seg n="82b9f015">
              Bitarna med yrkesförsvar är, utifrån de rapporter som kommer,
              inte alls billigare än värnpliktsarmén. Det är inte heller säkert
              att det blir bättre. Det finns ingenting som pekar på det. Vi
              har inte sett några resultat än av de insatser som ska göras och
              hur det ser ut i Sverige.
            </seg>
            <seg n="33a2ecff">
              Det vi har sett är att man inte kan beräkna vad vare sig Nordic
              Battlegroup eller yrkesförsvaret kommer att kosta. Det kommer
              säkerligen att bli dyrare. Det är vad rapporterna som har kommit
              hittills pekat på.
            </seg>
            <seg n="88317e9b">
              Vår grundläggande kritiska inställning till EU gör också att
              vi inte alls är intresserade av att bygga något slags militärt
              EU tillsammans och att vara en del av en militarisering av EU.
              Det är ingenting som Sverige har någon nytta av som nation, och
              det svenska folket har det definitivt inte.
            </seg>
          </u>
          <note type="speaker" n="2fe89d83">
            Anf. 65 Försvarsminister STEN TOLGFORS (M):
          </note>
          <u who="sten_tolgfors_fcf589" xml:id="i-d5997113ecb32214-13" n="10d4231c">
            <seg n="77b4c470">
              Herr talman! Vi har fundamentalt olika syn, Torbjörn Björlund
              och jag, på internationell solidaritet. Han tror att det innebär
              att hålla högtidstal och sedan ställa sig vid sidan av, att bevara
              varje problem i det gamla försvaret och stå passiv om världen
              blöder och därtill kräva stora nedskärningar av försvaret.
            </seg>
            <seg n="54d85ab4">
              Han talar om militarisering av EU. Är det när vi beskyddar FN:s
              matleveranser till civila i Somalia som en och en halv miljon
              människor är beroende av? Det är vad vi gör i insatserna i Atalanta.
              Det är den militarisering av EU som Vänstern säger att man är
              emot.
            </seg>
            <seg n="b3bc1c4c">
              Är det till exempel insatsen i Tchad för att skydda flyktinglägren
              som EU gjorde för ett par år sedan? Är det om det skulle komma
              Gud förbjude en humanitär krissituation någonstans i vår omvärld
              som snabbt riskerar att eskalera upp till konflikt?
            </seg>
            <seg n="252785fa">
              Är det solidaritet att säga att det får någon annan sköta, eftersom
              Sverige ska stå bredvid? Det är Vänsterns uttolkning av internationell
              solidaritet.
            </seg>
            <seg n="655c32a1">
              Vi har inte, herr talman, använt värnpliktsförband i de insatser
              som interpellanten tar som exempel. Tvärtom har det varit anställda
              soldater och sjömän i en särskild anställd utlandsstyrka. Då är
              det okej för Vänstern att ha anställda soldater och sjömän, men
              det ska inte vara effektivt och det ska inte vara förenat med
              kvalitet. Och vi ska inte kunna använda samma förband för försvaret
              av Sverige och svenska värden i Sverige, i närområdet och internationellt,
              utan man ska hålla isär det och bevara de gamla problemen.
            </seg>
            <seg n="9ee29fa1">
              Jag menar att den nordiska snabbinsatsstyrkan är ett gott exempel
              på att Sverige vill spela en roll för fred, stabilitet och säkerhet
              i världen. Jag beklagar att Vänstern är emot det, men det är bra
              att det tydliggörs. Interpellationen handlar inte om att få NBG
              att fungera effektivare och med högre kvalitet, att bättre och
              snabbare kunna göra en insats. Den handlar om att Vänstern är
              emot det.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="db95d5fe">
            10 § Svar på interpellation 2010/11:74 om svenska företag och
            folkrätten
          </note>
          <note type="speaker" n="e671bdb6">
            Anf. 66 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-14" n="4ff01b28">
            <seg n="8898d56b">
              Herr talman! Jonas Sjöstedt har frågat utrikesministern vilka
              åtgärder han är beredd att vidta för att få till stånd en oberoende
              utredning om Lundin Oils/Lundin Petroleums/Lundinkonsortiets/Africa
              Oil Corporations olje- och gasutvinning i Sudan, Etiopien och
              Puntland.
            </seg>
            <seg n="a5f897af">
              Vidare frågar Jonas Sjöstedt vilka åtgärder utrikesministern
              är beredd att vidta för att säkerställa att dessa företag uppfyller
              sina skyldigheter enligt fredsavtalet mellan parterna i konflikten
              om Sudan, Comprehensive Peace Agreement, och betalar en skälig
              gottgörelse till offren. Jonas Sjöstedt frågar också vilka åtgärder
              regeringen avser att vidta för att förebygga att svenska företag
              i framtiden medverkar till att förvärra militära konflikter och/eller
              medverkar till kränkningar av krigets lagar och grundläggande
              mänskliga rättigheter.
            </seg>
            <seg n="5861829d">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="560d0cee">
              Vad gäller fredsavtalet CPA ankommer det på parterna att med
              internationellt stöd genomföra överenskomna åtaganden. CPA:s föreskrifter
              om hanteringen av oljetillgångar som finns i södra Sudan och i
              gränsområdena mellan norr och söder finns också reglerade i den
              övergångskonstitution som har samma giltighetsperiod som CPA.
              När det gäller enskilda företags skyldigheter, såsom det regleras
              i fredsavtalet, är det alltså ytterst parterna som har till ansvar
              att säkerställa att dessa skyldigheter uppfylls.
            </seg>
            <seg n="37acf1ea">
              EU är en central aktör när det gäller stöd till efterlevnaden
              av fredsavtalet. Sverige ingår också i den krets länder som deltar
              i det internationella stödprogrammet för CPA:s efterlevnad. Den
              löpande övervakningen av fredsavtalets genomförande sker dels
              inom ramen för Assessment Evaluation Commission, där EU har en
              plats, dels av FN:s mission till Sudan, Unmis. Unmis har bland
              annat följt efterlevnaden lokalt av den del av CPA som reglerar
              villkor för oljesektorns förvaltning och utveckling.
            </seg>
            <seg n="52d07675">
              Åklagare på den internationella åklagarkammaren i Helsingfors
              beslöt i juni 2010 att inleda en förundersökning om brott mot
              den humanitära rätten i Sudan under åren 19972003. Inom denna
              förundersökning kommer man även att utreda om det finns svensk
              anknytning till misstänkt brottslighet i Sudan. Det finns däremot
              inga planer på att tillsätta någon särskild svensk utredning för
              att studera enskilda företags verksamhet i Sudan, Etiopien och
              Puntland.
            </seg>
            <seg n="0e0926d5">
              Den svenska regeringen uppmuntrar näringslivet att ta socialt
              och miljömässigt ansvar, inte minst i länder där den nationella
              lagstiftningen är bristfällig. Sverige stöder utvecklandet av
              olika instrument för företag för att underlätta detta.
            </seg>
            <seg n="65f6ab3d">
              När det gäller företags agerande i postkonfliktländer, och i
              länder där konflikt råder och krigets lagar och mänskliga rättigheter
              riskerar att kränkas, ger verktyg framtagna av bland annat OECD
              och FN:s Global Compact praktisk vägledning.
            </seg>
            <seg n="e4cc7685">
              Sverige genomförde under sitt EU-ordförandeskap en konferens
              om Corporate Social Responsibility baserat på ett arbete som tas
              fram inom ramen för FN:s råd för de mänskliga rättigheterna angående
              mänskliga rättigheter och transnationella företag. Detta arbete
              förväntas utmynna i riktlinjer för företag och stater och antas
              under våren 2011 av FN:s råd för de mänskliga rättigheterna.
            </seg>
            <seg n="1cf7582c">
              Det är den svenska regeringens ambition att ett sådant ramverk
              ska kunna bli en tydlig vägledning för såväl företags som staters
              engagemang på området för företagens samhällsansvar. Det är vidare
              regeringens förhoppning att den nu inledda uppdateringen av OECD:s
              riktlinjer för multinationella företag ska kunna ge god vägledning
              för de företag som investerar i stora projekt som kan komma att
              beröra flera aktörers intressen. OECD:s uppdatering av dessa riktlinjer
              förväntas bli antagna i maj 2011.
            </seg>
            <seg n="1383bddc">
              FN:s Global Compacts tio principer på områdena mänskliga rättigheter,
              miljö, arbetsvillkor och antikorruption är också vägledande för
              företags samhällsansvar. Sverige är en av de större bidragsgivarna
              till Global Compact. Global Compact publicerade i juni i år en
              vägledning för ansvarsfullt företagande i områden som är berörda
              av interna konflikter och högriskområden. En sådan vägledning
              kan också vara till gagn för att företag uppträder korrekt och
              hänsynstagande i affärslivet.
            </seg>
          </u>
          <note type="speaker" n="bb061b69">
            Anf. 67 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-598288a7740df096-0" n="bda200ff">
            <seg n="05edb103">
              Herr talman! Jag tackar handelsminister Ewa Björling för hennes
              svar i denna mycket allvarliga fråga. Samtidigt som jag tackar
              för svaret beklagar jag regeringens ovilja att utreda de mycket
              allvarliga anklagelserna och de mycket allvarliga bevisen som
              finns för de brott som begåtts i samband med oljeutvinning i Sudan.
            </seg>
            <seg n="3785960b">
              Mina tre frågor, min interpellation, handlar i grunden om folkrätt.
              När konsortiet, där det svenska Lundin Oil ingick som en av tre
              parter, gavs rätten att borra efter olja i Block 5 A i Sudan släppte
              den sudanesiska regimen loss sin militär, sina bombplan, sina
              miliser, sina soldater. De fördrev, de terroriserade, de dödade
              stora delar av den lokala befolkningen. Det finns ett mycket omfattande
              och dystert dokumentationsmaterial över mord, fördrivning, våldtäkt
              och förstörelse av egendom i området.
            </seg>
            <seg n="8d4b0ead">
              Som jag ser det är detta en folkrättsfråga eftersom det handlar
              om ett svenskt företag, Lundin Oil, som deltar i ett konsortium
              som fortsätter med arbetet trots de uppenbara folkrättsbrotten.
              Något som därför förvånar mig beträffande svaret är att det inte
              är den minister som ansvarar för folkrätt, Carl Bildt, den minister
              som jag ställt interpellationen till, som svarar. I stället svarar
              den minister som handhar handelsfrågor.
            </seg>
            <seg n="7b3c6875">
              Min första uppföljningsfråga till ministern är därför: På vilken
              bedömning vilar det att det skulle vara en handelsfråga när det
              handlar om folkrätt i Sudan, när det i själva verket är en fråga
              som lyder under utrikesministerns ansvarsområde?
            </seg>
            <seg n="a378022c">
              När det gäller fredsavtalet CPA stadgar det att de oljebolag
              som har varit aktiva i dessa områden ska betala gottgörelse till
              offren. Lundin Oil har ännu inte betalat någon gottgörelse till
              anhöriga till de många dödsoffren och till andra som drabbats
              av konflikten. I sitt svar anger regeringen att man inte ser det
              som sin uppgift att påverka betalningen till offren. Låt mig därför
              i stället fråga så här: Har regeringen någon åsikt i frågan? Anser
              regeringen, tycker regeringen, att Lundin Oil bör betala gottgörelse
              till offren i enlighet med CPA-avtalet? Jag frågar alltså inte
              efter en aktivitet eller en åtgärd, utan jag frågar efter en åsikt
              från regeringen. Tycker regeringen att Lundin Oil ska betala?
            </seg>
            <seg n="dd57300a">
              Sverige är, som ministern nämnde, aktivt på en rad områden för
              att företag ska respektera internationell rätt, humanitär rätt
              och mänskliga rättigheter när de är aktiva i olika områden. Det
              är ett viktigt arbete, men man har naturligtvis högre trovärdighet
              i det arbetet om man själv ingriper mot företag från sitt eget
              land som är indragna i verksamhet där det begås folkrättsbrott.
              Det är här jag menar att regeringens trovärdighetsproblem uppstår.
            </seg>
            <seg n="989c8cf4">
              I sitt svar talar ministern om FN:s Global Compact. Men Lundin
              Oil bryter ju mot Global Compact! Är det då inte ett trovärdighetsproblem
              att samtidigt som Sverige agerar för humanitär rätt och folkrätt
              gör man ingenting för att utreda när så allvarliga anklagelser
              om brott mot folkrätten faller på ett svenskt företag?
            </seg>
          </u>
          <note type="speaker" n="c8f1a46e">
            Anf. 68 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-15" n="4ff01b28">
            <seg n="56dc249f">
              Herr talman! Låt mig börja med att tacka Jonas Sjöstedt för en
              viktig interpellation i ett mycket viktigt ämne. Låt mig också
              börja med att säga att jag ser allvaret i den situation som Sudan
              befinner sig i och dessutom har befunnit sig i under flera års
              tid.
            </seg>
            <seg n="8a9ba460">
              Men vad som faktiskt har hänt i Sudan utreds av den internationella
              åklagarkammaren och är inget som regeringen ska eller bör lägga
              sig i, utan det är en utredning som pågår och som vi så småningom
              kommer att få ta del av allihop. Vi får se vilket resultat det
              blir, men där befinner vi oss inte i dag.
            </seg>
            <seg n="27df5171">
              Låt mig säga att regeringen naturligtvis inte uppmuntrar svenska
              företag att handla med alla överallt det vill jag ha sagt tydligt.
              Jag vill också vara tydlig med att vi följer EU:s och FN:s sanktioner,
              där sådana finns, men dessutom påpeka vikten av att tidigt kunna
              finnas i svåra länder, att kunna finnas i postkonfliktländer för
              att kunna vara med och påverka till en mer positiv verklighet
              för många människor.
            </seg>
            <seg n="19449d5e">
              Jag är också mycket stolt över att svenska företag generellt
              är mycket bra på CSR, Corporate Social Responsibility, just den
              del som handlar om mänskliga rättigheter, arbetstagarens rättigheter
              på arbetsplatsen, antikorruption och miljöhänsyn. Jag har själv
              sett många goda exempel på det under mina resor ute i världen,
              där svenska företag i många fall arbetar på ett utmärkt sätt.
              Det gäller inte minst i Afrika, där det också handlar om hiv/aids-policy
              och hur man undviker stigmatisering och hur man ser till att det
              verkligen är arbetstagarens rättigheter som gäller.
            </seg>
            <seg n="cc939f20">
              Jag har precis kommit hem från Pakistan. Jag kom i går. Där har
              jag tittat på en ny anläggning som är byggd utanför Lahore. Det
              är Tetrapak som har byggt den. Det är ett utmärkt exempel på hur
              svenska företagare agerar ute i världen.
            </seg>
            <seg n="ba949f23">
              Jag ser inte att regeringen har något trovärdighetsproblem med
              detta, och vi avser inte att tillsätta någon särskild utredning,
              utan nu är det den internationella åklagarkammaren som gör en
              utredning. Det är inget som regeringen ska delta i just nu. Vi
              ska snarare verka via EU och se till att fredsavtalet uppfylls
              och även säkerställa att de parter som finns i det fredsavtalet
              ser till att skyldigheter och rättigheter efterlevs.
            </seg>
          </u>
          <note type="speaker" n="5d274445">
            Anf. 69 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-598288a7740df096-1" n="bda200ff">
            <seg n="f27dab28">
              Herr talman! Jag tackar ministern för denna del av svaret, och
              jag väljer att börja med den sista delen av svaret, där ministern
              säger att det viktiga är att fredsavtalet i Sudan, CPA, efterlevs.
              Där är jag helt enig med ministern. Det gäller också att de parter
              som är berörda ska uppfylla sina förpliktelser.
            </seg>
            <seg n="233746b9">
              Då vill jag gärna anknyta till den fråga som jag ställde: Är
              det regeringens åsikt att Lundin Oil bör betala skadestånd till
              dem som har drabbats av konflikten? Det räcker med ett kort svar,
              till exempel ja eller nej, på den frågan.
            </seg>
            <seg n="b73e33da">
              Ministern talar om behovet av att vara tidigt i postkonfliktområden.
              Det kan jag hålla med om. Ekonomisk utveckling och investeringar
              är i många områden i världen avgörande för att komma vidare i
              en demokratisk utveckling.
            </seg>
            <seg n="1b06a6fd">
              Problemet i Sudan har snarare varit att oljeutvinningen har varit
              kopplad till att starta konflikter. Det var när man tilldelade
              konsortiet rätten att utvinna olja och när de skulle dra sina
              vägar som konflikten eskalerade och som man släppte loss trupperna
              i Sudan. Jag menar att det i det här fallet inte är en korrekt
              beskrivning av verkligheten.
            </seg>
            <seg n="d4775761">
              Jag skulle vilja återkomma till de frågor som jag ställde.
            </seg>
            <seg n="297b5e71">
              Den första är: Varför svarar inte utrikesminister Bildt? Han
              är i regeringen ansvarig för utrikespolitik och folkrätt. Det
              är till honom som jag har riktat interpellationen. Vilken är den
              underliggande bedömningen hos regeringen som gör att man väljer
              att se detta som en handelsfråga och låta handelsministern svara
              på en uppenbar fråga om folkrätt?
            </seg>
            <seg n="5a28650d">
              Och som jag frågade tidigare: Ska Lundin Oil betala skadestånd
              eller inte?
            </seg>
            <seg n="02594be0">
              Det finns många verktyg som ett land kan använda för att se till
              att dess företag uppträder efter högsta tänkbara etiska standarder.
              I vissa länder låter man pensionssparandet ha striktare etiska
              regler. I USA och Kanada finns företag som har exploaterat olja
              i den här typen av områden, och från de företagen har investerare
              dragit tillbaka sina investeringar eftersom de har etiska regler.
              Man kan se på den norska oljefonden, som också har relativt strikta
              etiska regler.
            </seg>
            <seg n="7221ab06">
              Anser ministern kanske att man skulle ha ett striktare regelverk
              för exempelvis AP-fonderna, som har varit en av ägarna i Lundin
              Oil, så att man inte investerar pensionsspararnas pengar i företag
              som är indragna i folkrättsbrott?
            </seg>
            <seg n="64a88948">
              Jag har ytterligare en fråga. Det gäller informationspengar.
              Man gör om informationspengarna i det svenska biståndsarbetet
              så att de inte längre kan sökas av enbart frivilligorganisationer
              utan även av andra organisationer. Det har vid flera tillfällen
              förekommit uppgifter om att den Lundinägda stiftelsen Lundin for
              Africa nu ska få pengar från svenska biståndsmedel för sin informationsverksamhet.
              Jag undrar: Kan det verkligen vara korrekt?
            </seg>
          </u>
          <note type="speaker" n="84942760">
            Anf. 70 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-16" n="4ff01b28">
            <seg n="f1791cb4">
              Herr talman! När det gäller interpellationer och skriftliga frågor
              är det regeringen som avgör vem som svarar. I det här fallet ser
              vi att frågan handlar om ett företag, ansvaret för CSR-frågorna
              ligger hos mig, och som jag ser det var detta det centrala i interpellationen.
              Det är också det arbete som jag bedriver tillsammans med övriga
              i regeringen för att svenska företag ska bete sig på ett etiskt
              och korrekt sätt ute i världen.
            </seg>
            <seg n="79758ede">
              Men jag vill också vara tydlig med att säga som jag har gjort
              hela tiden att CSR-frågorna är företagsdrivna och företagsägda.
              Vad regeringen kan göra är att lyfta frågan och lyfta vikten av
              den och se till att vara med och påverka i Global Compact i FN,
              se till att det finns strikta riktlinjer som bör följas när det
              gäller OECD och också för företagarna påpeka vikten av att detta
              mer och mer är ett konkurrensverktyg, vilket jag också har sett
              ute i världen.
            </seg>
            <seg n="a5072f22">
              När vi började aktualisera frågan på ett tydligare sätt var det
              nog ganska många som tyckte att det var något som ligger utanpå
              för företaget, något som är extra. Men i dag är situationen helt
              annorlunda. Fler och fler stora, internationella företag har verkligen
              fått upp ögonen för hur viktigt CSR är. Det gäller framför allt
              våra svenska företag, som man ser är bland de bästa i världen
              på att bedriva den här typen av arbete, vilket jag är glad för.
            </seg>
            <seg n="8d8fd20e">
              Men återigen: Det måste vara företagsdrivet, och det är företagen
              själva som ansvarar för detta. Regeringen går inte in och har
              åsikter i specifika fall. Det gäller även Lundin Oil.
            </seg>
            <seg n="79e88621">
              I det här fallet måste vi först se vad som egentligen har hänt
              i Sudan. Det finns många andra fall ute i världen där det är viktigt
              att få information, att klargöra och se hur det ser ut innan man
              agerar. Det sätt som regeringen arbetar med den här frågan på
              är på ett generellt plan. Det var också därför det var viktigt
              för oss att under ordförandeskapet lyfta frågan på ett tydligt
              sätt och också se till att fortsatta ordförandeskap driver frågan
              vidare.
            </seg>
            <seg n="e50a51af">
              När det handlar om CSR har vi också ett väldigt bra samarbete
              med flera andra EU-länder, som Danmark, och med Norge, som inte
              är med i EU. Det gäller framför allt nordiska företag som verkar
              i Afrika.
            </seg>
            <seg n="7e769ace">
              Det var också en fråga om biståndet. Där ska jag vara ärlig och
              säga att jag inte har något specifikt svar på den i dag. Men jag
              kan mycket väl ta reda på det och återkomma till Jonas Sjöstedt.
            </seg>
          </u>
          <note type="speaker" n="8f8ed43c">
            Anf. 71 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-598288a7740df096-2" n="bda200ff">
            <seg n="b6dff747">
              Herr talman! Jag tackar ministern för hennes svar, och jag tackar
              särskilt för den goda viljan att ta reda på uppgiften om Lundins
              stiftelse skulle vara aktuell för informationsmedel från biståndsbudgeten.
            </seg>
            <seg n="ce28a5ff">
              Jag menar att det finns ett grundläggande trovärdighetsproblem
              för Sverige när vi i internationella förhandlingar hävdar att
              man ska ha ett humanitärt ansvar och ett ansvar för mänskliga
              rättigheter från stora företag samtidigt som vi har ett svenskt
              företag som står inför sådana här grava anklagelser, som är fallet
              med Lundin Oil.
            </seg>
            <seg n="20afcb66">
              Som ministern mycket riktigt påpekade utreds detta nu av den
              internationella åklagarkammaren i Helsingfors, som har inlett
              en förundersökning om huruvida det har begåtts brott mot den humanitära
              rätten i Sudan och om det finns en svensk anknytning till de här
              brotten.
            </seg>
            <seg n="842909f3">
              Självklart kan varken jag eller en minister föregripa en rättslig
              prövning av om någon kommer att bli fälld eller inte. Men jag
              skulle ändå vilja ställa två mer principiella frågor.
            </seg>
            <seg n="64729dfa">
              Om företrädare för Lundin Oil, styrelseledamöter, fälls efter
              den här utredningen, kommer regeringen då att kräva av Lundin
              Oil att de bidrar ekonomiskt för att gottgöra offren? Kommer man
              då att agera, så att säga, för att de ska göra det?
            </seg>
            <seg n="6347cdbb">
              Som vi alla i den här kammaren vet var en av styrelseledamöterna
              i Lundin Oil utrikesminister Carl Bildt jag säger var, för han
              sitter inte längre i styrelsen. Kan Carl Bildt fortsätta att vara
              Sveriges utrikesminister om företrädare för Lundin Oil fälls för
              brott mot humanitärrätten?
            </seg>
          </u>
          <note type="speaker" n="7905ae07">
            Anf. 72 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-17" n="4ff01b28">
            <seg n="37b87676">
              Herr talman! Frågan om är en hypotetisk fråga. Som jag ser det
              får regeringen ta ställning till detta och besluta hur man ska
              agera när man har all information och när utredningen är färdig.
            </seg>
            <seg n="658decaf">
              Men i frågan om biståndet återkommer jag till Jonas Sjöstedt.
              Jag ska titta vidare på de detaljerna. Det är inte min portfölj.
              Därför har jag heller inget detaljsvar i dag.
            </seg>
            <seg n="f77c3883">
              Jag anser att den svenska regeringen och inte minst de svenska
              företagen, generellt, har en hög svansföring när det handlar om
              CSR, Corporate Social Responsibility. Den svenska regeringen har
              också framhållit detta under flera år i arbete ute i världen.
            </seg>
            <seg n="089dbb5c">
              Förutom de processer som jag har nämnt tidigare i mitt svar till
              Jonas Sjöstedt kan jag passa på att nämna att Sverige stöder organisationen
              EITI, Extractive Industries Transparency Initiative, som ett led
              i att få ökad transparens för att se till att man får in mer Corporate
              Social Responsibility i gruvindustrin, främst, som också är ett
              stort problemområde i många afrikanska länder.
            </seg>
            <seg n="74d0ff90">
              Regeringen arbetar mycket med de här frågorna. Och vi är stolta
              över våra svenska företag, generellt, ute i världen som arbetar
              på ett väldigt bra sätt med de här frågorna. Men som jag sade
              tidigare: Vi ska inte handla med alla överallt. Majoriteten av
              våra företag beter sig på ett föredömligt sätt, men det kommer
              naturligtvis alltid att finnas undantag. Däremot kommer regeringen
              inte att gå in i specifika företagsfrågor när det gäller detta,
              utan det handlar om att driva frågan framåt när det gäller vikten
              av CSR, mänskliga rättigheter, arbetstagarens rättigheter, antikorruption
              och miljöhänsyn.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="04d29ea1">
            11 § Svar på interpellation 2010/11:81 om insatser för ökad export
          </note>
          <note type="speaker" n="1fdd7fef">
            Anf. 73 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-18" n="4ff01b28">
            <seg n="19c1dc18">
              Herr talman! Carina Adolfsson Elgestam har frågat mig om jag
              avser att vidta några konkreta åtgärder för att stärka svensk
              export och hur jag avser att säkerställa att Exportrådet även
              med minskade anslag ska kunna leverera en kompetent och omfattande
              rådgivning inför små och medelstora företag.
            </seg>
            <seg n="c6b9fd59">
              Herr talman! Exportfrämjandet spelar en viktig roll för svensk
              export och är därmed en viktig del av regeringens politik för
              en bättre tillväxt och sysselsättning i Sverige. Exportutredningen
              (2008:90) slog fast att det svenska statliga exportfrämjandet
              motsvarar företagens behov och täcker marknadsmisslyckanden. Det
              här är välkommet, men regeringen strävar givetvis ändå efter att
              förbättra exportfrämjandet ytterligare.
            </seg>
            <seg n="3c85416a">
              Grunden för en framgångsrik svensk export utgörs av ett gott
              näringsklimat, global frihandel och en öppen inre marknad inom
              EU. Regeringen har genomfört en mängd åtgärder för att förbättra
              de grundläggande villkoren för företagen. Det handlar bland annat
              om stärkt rådgivning, satsningar på företagande bland kvinnor
              och invandrare, regelförenkling, privatiseringar av statliga bolag,
              ökad valfrihet i vård och omsorg, satsningar på infrastruktur,
              bättre utbildning samt viktiga skattereformer. En grundsten är
              givetvis även prioriteringen av långsiktigt hållbara offentliga
              finanser.
            </seg>
            <seg n="c1a83421">
              Det statliga anslaget för exportfrämjande föreslås i budgetpropositionen
              för 2011 bli 193,9 miljoner kronor. Det motsvarar ungefär två
              tredjedelar av anslaget år 2006, då det uppgick till 301,5 miljoner
              tack vare olika tillfälliga medel. Den dåvarande socialdemokratiska
              regeringen meddelade i 2006 års vårproposition att de tillfälliga
              medlen inte skulle förnyas, varmed anslaget skulle ha halverats.
              Den tillträdande borgerliga regeringen beslutade därför att skjuta
              till 75 miljoner kronor. Inför 2011 skjuter regeringen nu till
              ytterligare 30 miljoner kronor, och vi har inga planer på att
              sänka Exportrådets anslag från den nivån.
            </seg>
            <seg n="68b26d0c">
              Exporten har flera viktiga funktioner. Den betalar för importen
              och bidrar till ökad konkurrens, produktivitet och tillväxt.
            </seg>
            <seg n="a12270c2">
              Den svenska exporten domineras av storföretagen, och lejonparten
              sker till Europa och Nordamerika. Samtidigt finns det en stor
              potential för ökad export, tillväxt och sysselsättning i små och
              medelstora företag. Exportutredningen visade att dessa företag
              har behov av information och rådgivning, om export och olika exportmarknader,
              för att våga ta steget ut i världen. Därför utgör dessa uppgifter
              en viktig del av Exportrådets statliga uppdrag.
            </seg>
            <seg n="5af7cdbc">
              Exportfrämjandet lyfter också samlat fram områden där Sverige
              har en särskilt stor kompetens och där en tydlig potential finns
              för ökad export. Därför satsar regeringen särskilt på exportfrämjande
              inom bland annat miljöteknik, livsmedel och svenskt kunnande inom
              hälso- och sjukvård. Likaså satsar vi på att utnyttja kompetensen
              och nätverken hos kosmopoliter, företagare med utländsk bakgrund.
            </seg>
            <seg n="19a9992f">
              Regeringen prioriterar i främjandet tillväxtmarknader som BRIC-länderna,
              Mellanöstern och Afrika. Ett bättre och effektivare samarbete
              mellan svenska främjandeaktörer som Exportrådet, Invest Sweden,
              Svenska institutet med flera eftersträvas. Ett starkt varumärke
              för Sverige stärker oss såväl politiskt som ekonomiskt och kulturellt.
            </seg>
            <seg n="39c27630">
              En del av exportfrämjandet består i att ge statliga exportkrediter
              och exportgarantier i samband med svenska exportaffärer. Till
              följd av finanskrisen förstärkte regeringen Exportkreditnämnden
              genom att höja garantiramen från 200 till 500 miljarder kronor.
              Likaså har AB Svensk Exportkredit förstärkts med ett kapitaltillskott
              om totalt ca 5,4 miljarder kronor, samt nya inlåningsmöjligheter
              i Riksgälden. Därmed har svenska exportörer haft tillgång till
              finansiering på konkurrenskraftiga villkor, trots problemen på
              kreditmarknaderna. Näringslivet har flera gånger påmint om den
              betydelse som regeringens skyndsamma och beslutsamma insatser
              hade för deras exportmöjligheter. Genom det så kallade exportlånet
              har regeringen även sett till att små och medelstora företag aktivt
              informeras om dessa finansieringsmöjligheter.
            </seg>
          </u>
          <note type="speaker" n="08c26c9f">
            Anf. 74 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-4cee06b9c828bfe9-0" n="bccdcf9b" next="i-efdfdd5862b1cf0d-0">
            <seg n="a858b1b1">
              Herr talman! Tack, handelsministern, för svaret! Dess värre blir
              jag inte jätteimponerad av det. Det beror främst på bakgrunden,
              det mål som handelsministern har satt upp i handelspolitiken om
              att fördubbla exporten på fem år. Utifrån att man satt upp det
              här målet hade jag nog, herr talman, hoppats på att få höra om
              lite mer konkreta åtgärder, exakt vad ministern har för avsikt
              att göra för att de här målen ska uppnås.
            </seg>
            <seg n="99e09497">
              Att vi vill öka exporten från svensk sida, det som Sverige som
              litet land är så oerhört beroende av, är vi helt överens om. Det
              är också det som ministern säger i sitt svar.
            </seg>
            <seg n="c593990b">
              Men jag ska börja lite grann i en annan ände. Ministern säger
              i sitt svar att grunden för en framgångsrik svensk export utgörs
              av ett gott näringsklimat, global frihandel och en öppen inre
              marknad inom EU.
            </seg>
            <seg n="9c7c1283">
              Jag delar den uppfattningen men vill framför allt lägga till,
              utifrån hur vi socialdemokrater ser på frihandel, att vi vill
              att företagare, arbetstagare och konsumenter går hand i hand.
              Detta kopplat till den svenska modellen och våra trygghetssystem
              gör att vi i Sverige och i Norden har haft sådana framgångar när
              det gäller att lyckas med vårt företagande och exporten.
            </seg>
            <seg n="5342a3a9">
              Just framgångarna med den svenska modellen omnämner inte ministern
              över huvud taget, och där är vi inte riktigt överens. Där finns
              ju en ideologisk skiljelinje.
            </seg>
            <seg n="57d75a34">
              Sedan ni tog över makten 2006 har regeringen gjort neddragningar
              som gör att anslagen till export- och handelspolitiken mer eller
              mindre har halverats. Man försöker här bolla med siffror och säger
              att det är en satsning, men i själva verket utgår satsningen från
              en gigantisk neddragning från början, och det är på det sättet
              man målar upp sin bild av att man nu gör satsningar.
            </seg>
            <seg n="dd6e11aa">
              Herr talman! Jag har själv en bakgrund inom livsmedelshandeln
              och vet precis hur man arbetar med att marknadsföra sina produkter
              för att konsumenterna ska handla mer. Jag ser att det finns ett
              liknande mönster i handelsministerns sätt att försöka visa på
              de satsningar som har sin grund i väldigt stora neddragningar
              från början.
            </seg>
            <seg n="db7e2b7a">
              Det som kan oroa är naturligtvis att Sverige har tappat marknadsandelar
              rent generellt vad gäller exportpolitiken. Frågan är då hur vi
              ska nå ut och bli bättre.
            </seg>
            <seg n="a0f4c9fd">
              Jag har till exempel kunnat konstatera att underleverantörerna
              i Sverige har tagit initiativ till Undexo, en egen organisation
              tillsammans med Almi, vilket förvisso staten och framför allt
              landstingen är delägare i. Även Näringsdepartementet finns med,
              men inte handelsministern. Jag ska heller inte glömma handelskammaren
              som också finns med i det här arbetet.
            </seg>
            <seg n="b080f484">
              Hur kan det komma sig att det startas ytterligare en organisation
              från ett underifrånperspektiv och att inte handelsministern är
              med på banan? Det visar ju ändå att det finns ett behov av hjälp
              från samhällets sida.
            </seg>
          </u>
          <note n="38ca8ddb">
            Anf. 75 GUNNAR ANDRÉN (FP):
          </note>
          <u who="carina_adolfsson_elgestam_d69032" xml:id="i-efdfdd5862b1cf0d-0" n="bccdcf9b" prev="i-4cee06b9c828bfe9-0">
            <seg n="957be841">
              Herr talman! Jag får tacka statsrådet för ett utmärkt svar på
              en angelägen interpellation, av den anledningen att vi i dag har
              en finanskris runt om i världen som mest av allt utmärks av att
              det i alla länder slaktas olika slag av stöd, inte bara till kulturen
              utan också till exportfrämjande åtgärder. Man sparar och sparar,
              och detta ställer väldiga krav också på Sverige att anpassa sig
              till den situationen.
            </seg>
            <seg n="2ca629cb">
              Jag tycker att den här interpellationen inte så mycket är partipolitisk,
              eller jag hoppas att den inte är det, utan den handlar om det
              som Carina Adolfsson Elgestam säger och som statsrådet instämmer
              i: att vi är ett väldigt litet land i förhållande till den stora
              marknad som vi har att arbeta över. Ta bara att försöka arbeta
              i det stora landet som heter Amerikas förenta stater! Bara det
              är en oerhörd påfrestning för många företag. Man måste prioritera
              väldigt hårt.
            </seg>
            <seg n="473dfbad">
              Jag tycker för min del att vi ska vara glada över att många stora
              svenska företag är väldigt exportintensiva i sig själva, även
              på handelssidan. Sådana företag som Hennes &amp; Mauritz och Ikea
              är väl de bästa exemplen på sådana företag som under efterkrigstiden
              har skaffat sig stora utlandsmarknader där de kanske vid det här
              laget inte är lika kända för att vara svenska som för att företräda
              väldigt god kvalitet och konkurrenskraftiga produkter.
            </seg>
            <seg n="fc8eae73">
              Jag var häromdagen på Skogsindustriernas seminarium om forskning,
              innovationer och affärer. Också ett sådant område är väldigt viktigt
              när det handlar om att förädla våra produkter. Att vi som litet
              land måste se till att vara duktiga i förädlingsledet kan nämligen
              vara viktigare än själva marknadsföringen i ett inledningsskede.
            </seg>
            <seg n="8855c3f4">
              På tekniksidan har vi haft väldiga framgångar med Nokia och Ericsson.
              Läkemedelsindustrin är ett annat sådant område. Där kan det behövas
              mycket starkt statligt och offentligt stöd för att komma ut på
              de nya marknaderna. Där är det inte lätt, för där är konkurrensen
              stenhård vill jag påstå. Till exempel på tekniksidan har ju många
              länder borta i Asien oändligt mycket större hemmamarknader än
              vi någonsin kan tänka oss i grund och botten. Så är det, även
              om det är trångt på tunnelbanan i Helsingfors ibland.
            </seg>
            <seg n="1ac9a33e">
              Jag tycker alltså att det är väldigt glädjande att vi har den
              inriktningen på exportfrämjandet, nämligen att det i första hand
              är företagen själva, framför allt på handelssidan, som måste se
              till detta. Men vi måste också se att varje Volvo- eller Scanialastbil
              eller något annat som säljs ofta behöver ett finansieringspaket
              bakom sig för att vi ska kunna hävda oss.
            </seg>
            <seg n="e74f1f80">
              I den här meningen tror jag att vi är på rätt väg och att det
              egentligen i grund och botten inte finns så oändligt stora partipolitiska
              skiljaktigheter.
            </seg>
            <seg n="6f7236e9">
              När det gäller förädling och utveckling har jag en fråga till
              statsrådet. Där tror jag att det behövs mer till exempel på skattesidan,
              och där är inte ansvaret statsrådets riktigt, just när man tar
              fram nya produkter. Då är det väldigt viktigt att man kan skjuta
              skatteproblemen framför sig, och jag skulle vilja fråga om man
              kan tänka sig att samverka på exportsidan och på produktionssidan
              i vårt land.
            </seg>
          </u>
          <note type="speaker" n="f5ce26e3">
            Anf. 76 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-19" n="4ff01b28">
            <seg n="4ea44629">
              Fru talman! Först och främst vill jag tacka Carina Adolfsson
              Elgestam för en väldigt viktig interpellation och inte minst för
              hennes stora och genuina engagemang i företagarfrågor. Vi har
              haft flera interpellationer och många skriftliga frågor, och det
              är alltid lika trevligt att se vilken kunskap och vilket engagemang
              Carina Adolfsson Elgestam står för.
            </seg>
            <seg n="4bc9d469">
              Konkreta åtgärder för att fördubbla exporten handlade det om.
              Det är ett ambitiöst mål. Jag är helt medveten om det när jag
              säger att jag vill fördubbla exporten på fem år.
            </seg>
            <seg n="86c2aa1c">
              Bryter man ned detta ser man att det handlar om att öka exporten
              med 15 procent varje år. Nu är vi bara på det första året, 2010,
              men det ser ut som att vi ska kunna nå målet på 15 procent i år.
              Sedan handlar det om att fortsätta på den inslagna vägen, där
              den svenska modellen som vi är överens om är en viktig del för
              att lyckas i exporten.
            </seg>
            <seg n="cb4a814d">
              Men sedan handlar det naturligtvis också om att använda alla
              de verktyg som vi har för att kunna lyckas med export. En viktig
              del i detta är naturligtvis offentligt främjande. En annan viktig
              del är att vi fortsätter att utveckla Internet, att vi ser till
              att det blir säkert, enkelt och bekvämt att kunna handla, alltså
              både köpa och sälja, på Internet för både konsumenter och företagare.
              Det här är inte minst viktigt för småföretagare och de företagare
              som befinner sig i glesbygd i Sverige i dag. Tänk vilken skillnad
              det gör om man också kan använda nätet direkt! Det är ett litet
              klick, och sedan är man ute i världen på export.
            </seg>
            <seg n="bfce41f5">
              En annan viktig fråga handlar om att också försvara de immateriella
              rättigheterna och att hela tiden vara tydlig med den frågan eftersom
              Sverige också är ett land med väldigt många innovatörer. Det gäller
              inte minst den fråga som är brännande nu och som också kommer
              att tas upp nästa vecka som handlar om EU-patentet, det vill säga
              att se till att göra det billigare för små och medelstora företagare
              att få ta ett patent över hela Europa, till skillnad från hur
              det ser ut i dag när det är många gånger dyrare att kunna ta patent
              i hela EU jämfört med i USA eller något annat större land.
            </seg>
            <seg n="95c1cf45">
              Nästa verktyg är att använda våra kosmopoliter, alltså företagare
              med utländsk bakgrund, som har unika kompetenser vad gäller både
              språk, nätverk, kultur och kännedom om sina forna hemländer. Därmed
              kan de också vara goda vägvisare för export och underlätta för
              andra svenska företagare som ska ut på export.
            </seg>
            <seg n="bd42bca0">
              Jag var med och invigde organisationen Undexo för ett år sedan.
              De uttalade då sitt tydliga mål om att de vill fördubbla exporten.
              Jag var med på mässan i Jönköping, precis när organisationen offentliggjordes.
            </seg>
            <seg n="18df8a54">
              Det är bra om det finns flera olika departement som är med och
              stöttar på olika sätt i frågorna. Regeringen samarbetar på ett
              bra sätt. Budgetresurser för exportfrämjande kommer inte bara
              från Utrikesdepartementet utan det kommer också resurser från
              Jordbruksdepartementet, som anslår ungefär 20 miljoner kronor
              om året till exportfrämjande avseende livsmedel. Näringsdepartementet
              anslår ca 30 miljoner till svensk miljöteknik, och Socialdepartementet
              anslår flera miljoner när det handlar om life science. Vi arbetar
              på ett bredare sätt i departementen i dag och inte genom stuprör.
            </seg>
          </u>
          <note type="speaker" n="627265e8">
            Anf. 77 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-4cee06b9c828bfe9-1" n="bccdcf9b" next="i-efdfdd5862b1cf0d-1">
            <seg n="9b240a0e">
              Fru talman! Jag vill börja med att lugna Gunnar Andrén med att
              vi visst är överens om själva målet. Det är väl möjligen resan
              dit som kan skilja sig lite grann, rent ideologiskt och kanske
              lite ekonomiskt. Vi från De rödgrönas sida är beredda att lägga
              mer pengar just på Exportrådet, så att det går att få rådgivning
              så nära småföretagarna som möjligt. Det är framför allt de som
              behöver hjälp, allra helst de som inte tidigare har varit ute
              på en exportmarknad. De behöver hjälp med att göra affärsplaner
              för export och för att se vilka marknader som fungerar för just
              deras produkter.
            </seg>
            <seg n="5b484006">
              Det var särskilt roligt att skogsindustrin nämndes. Det är i
              stor utsträckning skogs- och pappersindustrin som har hållit Sverige
              på fötter under finanskrisen. Det är också viktigt att ha i minnet.
            </seg>
            <seg n="e3568592">
              Låt oss koppla ihop exporten och världsekonomin. Då kan vi se
              att Asien håller på att gå om USA, kanske till och med redan har
              gått om USA. Det ökar kraven och ställer nya krav på våra företag
              att få marknadsandelar i global konkurrens. Det är därför vi tycker
              att det är viktigt att göra speciella insatser via till exempel
              Exportrådet. Det är vårt organ. Det är viktigt att vi har de lokala
              rådgivarna som småföretagarna kan gå till.
            </seg>
            <seg n="3faf4572">
              Det är därför man funderar över att underleverantörerna har tagit
              ett eget initiativ. De ställer krav. Ett av deras krav, vilket
              de måste ha framfört till handelsministern när hon var i Jönköping,
              är att de vill ha ett åtgärdspaket och offentligt stöd. Det kan
              vara bra om ministern här kan ge ett besked till underleverantörerna
              i Sverige om deras möjligheter att få ökade marknadsandelar eller
              att över huvud taget komma ut på exportmarknaden.
            </seg>
            <seg n="c34f1080">
              Fru talman! Det kan vara viktigt att här i kammaren säga att
              vi har oerhört många underleverantörer runt om i landet som håller
              på med produkter, till exempel i plast, som kan vara små i storleken
              men ingår i avancerade produkter som vi använder dagligen, till
              exempel för att rädda liv eller vad det än må vara. Det är viktigt
              att de får möjlighet att växa som företag. Det kan väl vara bra
              om ministern kan ge någon form av besked till exempelvis Undexo.
              Regeringen har de facto gjort neddragningar i främjandet av handelspolitiken.
              För att nå målet om en fördubbling av exporten krävs fler åtgärder
              än de som ministern redogjorde för här nyss.
            </seg>
          </u>
          <note n="8d5f3631">
            Anf. 78 GUNNAR ANDRÉN (FP):
          </note>
          <u who="carina_adolfsson_elgestam_d69032" xml:id="i-efdfdd5862b1cf0d-1" n="bccdcf9b" prev="i-4cee06b9c828bfe9-1">
            <seg n="2f2fc89f">
              Fru talman! Det finns en viss ideologisk skillnad på hur man
              ska se på exportsatsningen. Det har runnit mycket vatten runt
              Helgeandsholmen sedan Gunnar Lange på sin tid dömde ut Volvos
              USA-satsning. Man behöver inte gå så långt tillbaka.
            </seg>
            <seg n="30cccad3">
              Det är viktigt att i första hand säga till företaget att man
              måste lita till sin egen styrka och med hjälp av vinster skapa
              nya marknader. Det gäller inte minst på produktutvecklingens sida.
            </seg>
            <seg n="13422361">
              Tiden är kort i en sådan här interpellationsdebatt, men jag skulle
              vilja vända något på perspektivet. Statsrådet och jag har tidigare
              haft diskussioner om de ryska exporttullarna på virke. De har
              höjts från 1015 till 50 euro per kubikmeter. Helt plötsligt menar
              man från ryska hållet att de ska sänkas till 2 euro per kubikmeter.
              Vilken bedömning gör statsrådet av det för den svenska skogsnäringens
              konkurrenskraft? Det är en intressant fråga. Det är egentligen
              den omvända frågeställning som Carina Adolfsson Elgestam tar upp,
              men den handlar ytterst om samma sak, nämligen hur vi stärker
              de svenska företagens konkurrenskraft.
            </seg>
          </u>
          <note type="speaker" n="c35192bb">
            Anf. 79 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-d5997113ecb32214-20" n="4ff01b28">
            <seg n="b3a0ff1e">
              Fru talman! Jag tänkte börja med att kommentera det Gunnar Andrén
              tog upp i sitt första inlägg. Det gällde bland annat våra relationer
              med USA när det gäller handel och skogsindustrin och sedan virkestullar,
              förädling och utveckling. Sedan vill jag kommentera vad Carina
              Adolfsson Elgestam sade om åtgärdspaket och offentliga stöd.
            </seg>
            <seg n="951ed2df">
              Regeringen har avsatt 2,45 miljarder under tre år för företagande
              och innovation, vilket i sig är mer resurser än någonsin just
              för att stärka bron mellan innovation och affär. Det är där som
              Sverige behöver mer resurser och kraft. Vi är ett av världens
              bästa länder på innovationer, men vi är inte världens bästa land
              på att sedan göra affärer. Där behöver vi bli bättre.
            </seg>
            <seg n="84fa0ef4">
              När det handlar om handelsrelationen med USA har vi från svensk
              sida hela tiden uttryckt att detta är en otroligt viktig länk.
              Jag har själv tidigare uttalat att jag ser framför mig dock långt
              in i framtiden ett närmande av ett frihandelsavtal mellan EU och
              USA. Vi ska nu ha ett tätt samarbete med USA. Det är en otroligt
              viktig handelspartner. Vi ska tillsammans se till att riva hinder
              och tullar samt försvara immateriella rättigheter. Det är en oerhört
              viktig del för både EU och USA. Båda står för forskning, utveckling
              och innovationer.
            </seg>
            <seg n="3219731d">
              Sedan var det frågan om en föreslagen sänkning av virkestullarna
              till 2 euro per kubikmeter. Det handlade i detta fall om björk.
              Det ser jag som ett stort framsteg, framför allt att vi har lyckats
              få in det inom ramen för Rysslands inträde i WTO-förhandlingarna.
              Det allra viktigaste i den frågan är att det blir långsiktigt
              och stabilt för svensk och finsk skogsindustri, att man vet vad
              man räknar med. Just den industrin är beroende av att kunna planera
              för mer än ett år. Det handlar om fem- till tioårsperioder för
              att få bra struktur på företagen.
            </seg>
            <seg n="fef8ff7a">
              Det stämmer att svensk skogsindustri stod stabil under finanskrisen.
              Det är också intressant att se vilka exportsektorer som ökade
              under finanskrisen. Det fanns några sådana lysande undantag mitt
              i den djupa svacka som världen befann sig i. För svensk del handlade
              det om livsmedel, läkemedel och upplevelseindustrin. I dessa sektorer
              ser jag också en enorm potential till att öka och fördubbla vår
              export inom fem års tid.
            </seg>
            <seg n="0b0a4f4a">
              Därför tittar vi nu också på dessa sektorer lite mer specifikt:
              Hur ska vi kunna göra ett så effektivt offentligt främjande som
              möjligt i detta? Vi ska samtidigt inte glömma bort vår basindustri,
              med verkstad, maskiner, IT, telekom, miljöteknik och så vidare,
              mycket hög teknologi. Men vi behöver också bredda vår export för
              att lyckas.
            </seg>
            <seg n="9bb633ac">
              Här kommer man naturligt in på att det är många fler små och
              medelstora företag som står för dessa sektorer. Exportrådet har
              också fått i uppdrag att tydligare ägna sig åt små och medelstora
              företag, att se till att man har produkter som passar för små
              företag när små företag vill ut i världen.
            </seg>
            <seg n="6ab8f6b5">
              Detta tillsammans med Almi, Invest Sweden och Svenska institutet,
              där man nu arbetar gemensamt på ett tydligare sätt när det handlar
              om främjande och att hjälpa svenska företag ut i världen, visar
              att vi har ett bra och effektivt exportstöd i dag. Allting kan
              naturligtvis göras ännu bättre, men vi har kommit en bra bit på
              väg.
            </seg>
          </u>
          <note type="speaker" n="0fcc6df1">
            Anf. 80 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a997b138a45e59e3-3" n="bccdcf9b">
            <seg n="0abf6067">
              Fru talman! Tack, handelsministern, för debatten! Och särskilt
              tack för det som handelsministern sade allra sist angående att
              Exportrådet har fått en tydligare uppgift vad gäller inriktningen
              mot små och medelstora företag. Jag tror att det gläder oerhört
              många småföretagare runt om i landet, utifrån att man ibland har
              känt att man inte riktigt passar in i profilen därför att det
              har varit mer en inriktning mot stora företag. Det är alldeles
              utmärkt.
            </seg>
            <seg n="c356e94a">
              Det jag också skulle vilja passa på att omnämna är det som handlar
              om WTO, utifrån att det i dag inte finns något avtal. Ministern
              hade uppe detta med Ryssland, och det är lite bekymmersamt. Vi
              är väl medvetna om, både handelsministern och vi socialdemokrater,
              att skulle vi få till ett handelsavtal via WTO, där alla medlemsländerna
              är med, skulle detta öka tillväxten och handlandet mellan länder
              på ett sätt som alla skulle tjäna på. Just nu känns det tyvärr
              som att det inte är någon het fråga den är inte uppe på agendan.
            </seg>
            <seg n="42ae4aac">
              Jag vill avsluta med, med anledning av det mål som ministern
              har satt upp, att alla mål ska vara realistiska och mätbara. Det
              som möjligtvis oroar mig lite grann är var man satte grunden för
              målet i förhållande till slutmålet. Under detta år har det ökat
              med 15 procent, vilket ministern redogjorde för. Men om man sätter
              det i relation till hur det var för ett år sedan, mitt under finanskrisen,
              blir inte den 15-procentiga ökningen så stor som man skulle önska.
              Kanske jag kan få ett lite mer konkret besked om hur målet ska
              mätas.
            </seg>
            <seg n="bcfcb0ce">
              Tack för debatten!
            </seg>
          </u>
          <note type="speaker" n="1ead302e">
            Anf. 81 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-6fe3eb4e411a2b0f-1" n="4ff01b28" next="i-d9f0d5fe2a209a41-1">
            <seg n="672cb316">
              Fru talman! Jag vill också tacka för debatten.
            </seg>
            <seg n="98eed1b4">
              Jag kan glädja Carina Adolfsson Elgestam med att diskussionerna
              i WTO nu är i gång igen på tjänstemannanivå, i mindre grupper.
              Man har delat upp det i fler sektorer för att se om det finns
              möjlighet att nå framsteg någonstans. Det är alltså i gång igen,
              och det är någonting som man har sagt ska pågå första kvartalet
              2011 för att se om det finns möjlighet att nå framsteg.
            </seg>
            <seg n="176ad40a">
              Ett stort problem är fortfarande att det inte finns någon tydligt
              formulerad handelspolicy från USA:s sida, och Indien och Kina
              står stilla på den andra sidan. Glädjande är ändå att EU starkt
              står bakom detta, som det ser ut i dag.
            </seg>
            <seg n="d3f166c0">
              Jag ska också säga att ytterligare verktyg naturligtvis är att
              vi ser oss om ute i världen och hittar nya marknader, att svenska
              företag inte hela tiden springer på samma marknad som hela övriga
              världens företag gör utan verkligen ser: Var passar min specifika
              produkt bäst in? Där ska vi också se var företagen behöver oss
              bäst. Det är på det sättet vi nu har börjat arbeta när vi lägger
              upp ny reseplanering och ser var vårt offentliga främjande bäst
              ska finnas.
            </seg>
            <seg n="ab8801fb">
              Jag ser dock en ljus framtid för svensk export, delvis genom
              att den har ökat i år. Vi har tagit oss ur finanskrisen ganska
              snabbt, till skillnad från många andra länder. På fem års sikt
              är det en fördubbling, och ett bra delmål är då att öka 15 procent
              varje år.
            </seg>
            <seg n="abf03e41">
              Jag ser att Sverige är världens näst mest konkurrenskraftiga
              land och att Sverige nyligen har blivit utnämnt till världens
              starkaste varumärke. Jag ser också att vi är det mest innovativa
              landet i hela EU. Det finns alltså goda förutsättningar för svenska
              företag som vill ut på export, för att öka vår export fördubbla
              den på fem år för att det skapar jobbtillfällen här hemma och
              för att det ger oss mer resurser till välfärd.
            </seg>
          </u>
          <note n="68474c34">
            Överläggningen var härmed avslutad.
          </note>
          <note n="cc4ec7b2">
            12 § Anmälan om inkommen faktapromemoria om förslag från Europeiska
            kommissionen
          </note>
          <note n="af976a34">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="ewa_bjorling_2b0ed9" xml:id="i-d9f0d5fe2a209a41-1" n="4ff01b28" prev="i-6fe3eb4e411a2b0f-1">
            <seg n="8b3065c2">
              KOM(2010)571
            </seg>
          </u>
          <note n="be189491">
            13 § Bordläggning
          </note>
          <note n="8117ee90">
            Anmäldes och bordlades
          </note>
          <note n="979ae965">
            14 § Anmälan om interpellationer
          </note>
          <note n="07dc2bd9">
            Anmäldes att följande interpellationer framställts
          </note>
          <note n="813616ae">
            den 2 december
          </note>
          <note n="714ae3cb">
            Sven-Erik Österberg
          </note>
          <note n="51e31f71">
            Per Svedberg
          </note>
          <note n="e97ca13d">
            den 3 december
          </note>
          <note n="37953e29">
            Lena Olsson
          </note>
          <note n="380433c3">
            Jens Holm
          </note>
          <note n="93ce1405">
            Interpellationerna redovisas i bilaga som fogats till riksdagens
            snabbprotokoll tisdagen den 7 december.
          </note>
          <note n="57773059">
            15 § Anmälan om frågor för skriftliga svar
          </note>
          <note n="04afb338">
            Anmäldes att följande frågor för skriftliga svar framställts
          </note>
          <note n="e97ca13d">
            den 3 december
          </note>
          <note n="2c8bd48c">
            Ulla Andersson
          </note>
          <note n="8e69a04b">
            Eva Olofsson
          </note>
          <note n="f627e4bf">
            Gunnar Sandberg
          </note>
          <note n="9e28ee09">
            Otto von Arnold
          </note>
          <note n="c42148ae">
            Torbjörn Björlund
          </note>
          <note n="51345c93">
            Åsa Romson
          </note>
          <note n="242812db">
            Frågorna redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="66f07494">
            16 § Anmälan om skriftliga svar på frågor
          </note>
          <note n="917fbf2b">
            Anmäldes att skriftliga svar på följande frågor inkommit
          </note>
          <note n="e97ca13d">
            den 3 december
          </note>
          <note n="681a7243">
            Jacob Johnson
          </note>
          <note n="e1adb979">
            Christina Karlsson
          </note>
          <note n="1e14a2f7">
            Christina Oskarsson
          </note>
          <note n="6c4d3f4d">
            Svaren redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="afc688c2">
            17 § Kammaren åtskildes kl. 13.16.
          </note>
          <note n="a40ad9a7">
            Förhandlingarna leddes
          </note>
          <note n="719c00e2">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
