<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--114</head>
          <docDate when="2010-06-13">2010-06-13</docDate>
        </div>
      </front>
      <body>
        <div>
          <note n="96950087">
            ﻿
          </note>
          <note n="082f2b5b">
            Riksdagens protokoll
          </note>
          <note n="1bf0a5d1">
            2010/11:114
          </note>
          <note type="date" n="8251beb7">
            Måndagen den 13 juni
          </note>
          <note n="a7d1ac52">
            Kl. 11:00 - 17:36
          </note>
          <note n="6a5e2901">
            1 § Justering av protokoll
          </note>
          <note n="ea86168e">
            Justerades protokollet för den 7 juni.
          </note>
          <note n="ecfd7326">
            2 § Avsägelse
          </note>
          <note n="ebd66b5f">
            Talmannen meddelade att Désirée Liljevall (S) avsagt sig uppdraget
            som suppleant i EU-nämnden.
          </note>
          <note n="c309e7f1">
            Kammaren biföll denna avsägelse.
          </note>
          <note n="865095d3">
            3 § Anmälan om kompletteringsval till EU-nämnden
          </note>
          <note n="110eda6d">
            Talmannen meddelade att Socialdemokraternas riksdagsgrupp på
            grund av uppkommen vakans anmält Lars Mejern Larsson som suppleant
            i EU-nämnden.
          </note>
          <note n="9baf4af0">
            Talmannen förklarade vald till
          </note>
          <note n="fe02d8ac">
            suppleant i EU-nämnden
          </note>
          <note n="fb4a846a">
            4 § Meddelande om frågestund
          </note>
          <note n="9029b1f4">
            Talmannen meddelade att vid frågestunden torsdagen den 16 juni
            kl. 14.00 skulle följande statsråd närvara:
          </note>
          <note n="0dac4e33">
            Statsrådet Tobias Billström (M), justitieminister Beatrice Ask
            (M), statsrådet Gunilla Carlsson (M), statsrådet Ewa Björling
            (M) och statsrådet Erik Ullenhag (FP).
          </note>
          <note n="712bf84d">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="53f86c09">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="d5ecb024">
            KOM(2011)248
          </note>
          <note n="fc089b4f">
            6 § Granskningsbetänkande
          </note>
          <note n="93d815c8">
            Föredrogs
          </note>
          <note n="e54a6f8d">
            Inledning
          </note>
          <note type="speaker" n="45b29799">
            Anf. 1 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-1d05e8a567e9e9a4-0" n="28f81cbe">
            <seg n="fa4823cf">
              Herr talman! KU ska vara hårt men rättvist. I årets granskningsbetänkande
              gäller det än mer än annars. Utskottets uppgift är att bidra till
              att Sveriges regeringar ska fungera på samma sätt som JO bidrar
              till att myndigheterna fungerar. För det mesta blir vi ledamöter
              i utskottet överens, men det betyder inte att utskottets beslut
              blir mindre värda för att det ibland finns reservationer. Däremot
              blir de mindre värda om vi låter andra skäl än konstitutionella
              stå i förgrunden och avgöra våra ställningstaganden.
            </seg>
            <seg n="ec6f2a86">
              Jag tycker att vi har klarat balansgången bra i år. I några fall
              är regeringspartierna besvikna, men något annat vore att hoppas
              på alltför mycket.
            </seg>
            <seg n="6b5a050f">
              Vi har gått igenom 28 granskningsanmälningar i utskottet. Det
              är framför allt våra tjänstemän som har gjort det tunga arbetet
              och utrett frågorna. Efter ett tag brukar det landa i att utskottet
              ställer frågor till regeringen. Så går det några vändor fram och
              tillbaka. Efter ytterligare en tid görs en mer ordentlig utredning
              och ett pm skrivs som underlag för utskottets ställningstagande.
              Det är där som utskottet får sin huvudsakliga funktion, alldeles
              på slutet när själva utredningen är klar. Därför tycker jag att
              vi tryggt kan säga att vi har ett gediget material som i grunden
              inte handlar om att vi har schackrat fram och tillbaka med politiska
              ställningstaganden. Om det finns några sådana har det skett alldeles
              i slutet. Även där tycker jag att vi har hanterat det hyggligt.
            </seg>
            <seg n="828e7f88">
              Det finns bara sex reservationer. Fyra av dem är från regeringspartierna,
              och två av dem kommer från S, MP och V.
            </seg>
            <seg n="bfe7b6c2">
              Två anmälningar gäller den amerikanska ambassadens övervakningsverksamhet
              i Sverige. Det är ett av de ärenden som kom till oss i samband
              med Wikileakläckorna i vintras. Ärendet är bordlagt till i höst
              eftersom det blev ett så stort och omfattande ärende att KU för
              en gångs skull inte har hunnit färdigt med sitt arbete. Frågan
              har också varit föremål för utredning hos chefsåklagare Tomas
              Lindstrand men inte lett till något åtal på grund av svårigheter
              att få fram bevis. KU:s syfte är nu ett annat. Det kan vara så
              att vi faktiskt når längre i att få fram vad som verkligen har
              hänt och hur regeringarnas ansvar kan se ut på den vägen.
            </seg>
            <seg n="f7779eff">
              I en handfull ärenden utmynnar utskottets granskning i någon
              form av kritik mot ministrarna. Den skarpaste kritiken gäller
              jordbruksministerns agerande i valrörelsen i höstas i den så kallade
              minkfrågan. Det finns också kritik mot regeringens hantering och
              åtgärder när man nyligen införde ett system för förhandsprövning
              av nya tjänster i public service.
            </seg>
            <seg n="9b47d714">
              Hård kritik utdelas också för en häpnadsväckande dålig redovisning
              av kostnaderna för den nordiska insatsstyrkan, den så kallade
              Nordic Battlegroup, till riksdagen.
            </seg>
            <seg n="8d8b2700">
              I dessa ärenden och ytterligare några ska vi om en liten stund
              ha särskilda debatter. Därför lämnar jag dem tills vidare.
            </seg>
            <seg n="a8976871">
              Vi har granskat hur en viktig internationell överenskommelse
              om skärpta gränsvärden för svavel har kommit till. Det har slutat
              med stora frågetecken om hur regeringen hanterar internationella
              överenskommelser. Avtalet i det här fallet har framförhandlats
              av personal från Sjöfartsverket och blev bindande från januari
              2010. Det fattas dock inte något beslut av vare sig minister eller
              regering för att bekräfta att regeringen har ingått överenskommelsen.
              Avtalet finns hos en myndighet men kommer aldrig till något arkiv
              i Regeringskansliet och publiceras inte som det ska i publikationen
              Sveriges internationella överenskommelser.
            </seg>
            <seg n="48518c35">
              KU menar att rutinerna måste ses över. Det gäller beredning,
              diarieföring och beslutsprocessen. Regeringen fattar beslut kollektivt.
              Det är inte okej att en enskild minister i praktiken fattar beslut
              genom passivitet. Särskilt viktigt blir det när Regeringskansliet
              i sina svar till KU säger att det är vanligt att det går till
              så.
            </seg>
            <seg n="a515e3a6">
              Trots att KU de senaste åren vid flera tillfällen har kritiserat
              regeringen för att alltför många interpellationer i riksdagen
              blir besvarade alldeles för sent har illa blivit värre. Interpellationerna
              är ett av de viktigaste instrumenten för riksdagen att genomföra
              sitt arbete med en offentlig debatt där ministrarna måste svara.
              Det pågår en utvärdering av de så kallade frågeinstituten, och
              KU överväger att föreslå en ytterligare skärpning av reglerna
              för att få kontrollmakten att fungera.
            </seg>
            <seg n="0913de82">
              I flera fall har granskningsanmälningar gällt om regeringen har
              genomfört direktiv eller beslut från EU. Det är en besvärlig fråga
              för KU att hantera. Vi granskar regeringen, och vi gör det framför
              allt utifrån riksdagsbeslut och grundlagen. Vi är inte ett granskningsorgan
              för EU. Det arbetet får kommissionen eller EU-domstolen göra.
              Men det är ändå inte hela sanningen. Ofta följs ett EU-direktiv
              av ett riksdagsbeslut, och då är det beslutet möjligt för oss
              att granska och följa upp. Ibland påverkar det på andra sätt som
              gör att KU kan bli engagerat, till exempel gäller det införandet
              av datadirektivet där Sverige nu får böter på grund av för sent
              införande. Det beror på både regeringens och riksdagens agerande.
              Det finns i praktiken en hel del aspekter på regeringens agerande
              i samband med EU-arbetet som KU kan ha synpunkter på.
            </seg>
            <seg n="1bd88623">
              Ett annat ärende med EU-dimension, där vi har valt att granska
              utifrån endast det svenska riksdagsbeslutet, gäller våra vargar.
              Hösten 2009 beslutade riksdagen om en ny politik för en livskraftig
              vargstam. Riksdagsbeslutet bestod av två delar. Den första delen
              handlar om att tillåta allmän licensjakt på varg och därmed begränsa
              antalet vargar i landet. Men jakten skulle kompletteras med kraftfulla
              åtgärder för att minska inavel och stärka vargstammen genetiskt.
              Sammanlagt skulle upp till 20 vargar införlivas i den svenska
              vargpopulationen fram till 2014.
            </seg>
            <seg n="f825dafd">
              Den andra delen av riksdagsbeslutet är ännu inte genomförd. Jakten
              har pågått varje år, men nya vargar har inte kommit till genom
              politiska åtgärder. Några ansträngningar har gjorts, men de har
              inte lyckats. Senast flyttades en varg från norra Sverige längre
              söderut, men den tog sig tillbaka till renskötselområdet och sköts
              därefter. Än så länge kan man säga att den nya vargpolitiken har
              bidragit till att vargstammen har blivit mindre och har större
              genetiska problem.
            </seg>
            <seg n="cf1e7d3d">
              Jag tycker att regeringen borde ha säkrat frågan om genetiken
              innan man införde en årlig avskjutning av varg. Men vi måste avvakta
              ytterligare något år innan KU kan säga om riksdagsbeslutet genomfördes
              eller inte. I propositionen och i riksdagsbeslutet fanns också
              skrivningar som talar för att jakten borde ha varit mer inriktad
              på individer med tydliga inavelsproblem.
            </seg>
            <seg n="422b5598">
              Jag tycker att det är alldeles tydligt att miljöministern och
              regeringen misskött vargfrågan. Men det är en politisk bedömning
              som jag och andra kan ha, så kritiken bör komma från annat håll
              än från KU formellt sett. Rent konstitutionellt är det ännu för
              tidigt att säga om regeringen inte har genomfört det riksdagsbeslut
              som granskningen har behandlat. Men om ett par år kan det mycket
              väl vara dags för en ny behandling.
            </seg>
            <seg n="a558f8aa">
              Det finns en rad internationella konventioner där Sverige har
              förbundit sig att agera och samarbeta i frågor om miljöskydd och
              speciellt dumpning av miljöfarligt avfall i havet. Det är bland
              annat Londonkonventionen som följdes av Londonprotokollet och
              den så kallade Helsingforskonventionen. Dessutom har Sverige ratificerat
              FN:s havsrättskonvention. Det här ärendet som KU har fått hand
              om började med en rapport i Uppdrag granskning , ett reportage
              som fått fram oroande uppgifter om dumpning i Östersjön.
            </seg>
            <seg n="c2188c86">
              Vi vet sedan länge att det finns gott om dumpade vapen och kemikalier
              från första och andra världskriget. Nu cirkulerar nya uppgifter
              om olika typer av giftigt och farligt avfall. Vi har nu granskat
              om regeringen de senaste åren har haft information om dumpning
              som är så trovärdig och exakt att den borde ha agerat på ett annat
              sätt. Det är möjligt att det är så fortfarande, men vi har inte
              kunnat klarlägga den saken. KU har bland annat fått information
              och handlingar från Försvarsmakten, men Försvarsmaktens bedömning
              är att tillförlitligheten i uppgifterna är låg och de exakta lokaliseringarna
              inte så goda.
            </seg>
            <seg n="ef86fa7f">
              Ett annat intressant och viktigt granskningsärende gäller rätten
              att få fast telefonförbindelse till bostaden. Här finns både EU-direktiv
              och svensk lagstiftning som tydligt ger människor rättigheter
              i frågan. Men många är ändå oroliga. De fasta näten plockas nu
              bort på många håll, och ersättningen är inte alltid så bra. Ett
              problem är att inget företag i dag är ansvarigt för att upprätthålla
              och säkra de rättigheter som återfinns i LEK, lagen om elektronisk
              kommunikation. Post- och telestyrelsen pekade ut Telia för några
              år sedan, men Telia lyckades slippa ansvaret genom att vända sig
              till domstol, som ansåg att PTS gjort fel, av konkurrensskäl.
              Lagen talar om att telefon ska erbjudas var och en som begär det,
              men i sina direktiv till PTS avgränsar regeringen uppgiften till
              abonnenter som haft tillgång till men nu saknar telefon. Det är
              inte riktigt samma sak.
            </seg>
            <seg n="47fd11f3">
              Här, menar jag, finns en växande konflikt och ett samhällsproblem.
              Men regeringen å andra sidan hävdar att marknaden ska klara av
              detta och att ingen har drabbats än så länge. Därför krävs antagligen
              ett antal domstolsavgöranden innan det går att göra en mer objektiv
              utvärdering av läget rent sakligt sett. Jag vill därför uppmana
              människor som känner sig drabbade av att den fasta telefonen försvunnit
              eller att de inte får någon fast telefon när de flyttar till landsbygden
              att kräva sina rättigheter.
            </seg>
            <seg n="8b814a2f">
              I övrigt kommer vi att ta de områden där det finns reservationer
              och lite olika synpunkter i särskilda debatter som kommer senare
              under dagen.
            </seg>
            <seg n="39a8a7d2">
              Jag yrkar därför på godkännande av utskottets anmälan i betänkandet
              med undantag av anmälan i två reservationer. Jag har inte numret
              på dem nu, utan jag får återkomma.
            </seg>
          </u>
          <note type="speaker" n="add4cd90">
            Anf. 2 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-322d4d88516959dd-0" n="22faa517" next="i-5c59ba8f8f13f585-0">
            <seg n="80e7509d">
              Herr talman! Enligt regeringsformen ska vi i konstitutionsutskottet
              granska regeringen. Det betänkande som vi nu presenterar är ett
              av få som ett riksdagsutskott enligt grundlagen är tvunget att
              presentera. Men det känns verkligen inte som ett tvång tvärtom,
              skulle jag vilja säga. För mig som veteran i riksdagen men nybörjare
              i utskottet känns det snarare en smula högtidligt.
            </seg>
            <seg n="8ad1ee58">
              Uppgiften går ut på att så objektivt som möjligt granska regeringens
              tjänsteutövning, men i detta finns ett klart dilemma. Samtidigt
              som vi ska göra en juridisk bedömning av olika ageranden i förhållande
              till lagar, föreskrifter och utarbetad praxis är vi alla i utskottet
              politiker, vana vid att göra politiska bedömningar. En del av
              lösningen är att inse att juridik inte är en exakt vetenskap utan
              föremål för olika tolkningar. I detta arbete känner jag redan
              att den sakkunskap och den erfarenhet som finns hos KU:s kansli
              är till stor nytta och hjälp.
            </seg>
            <seg n="5c468ad1">
              Jag vill här i inledningen passa på att anmäla att i de ärenden
              som rör den tidigare socialdemokratiska regeringen har inte jag
              deltagit eftersom jag själv satt i den regeringen.
            </seg>
            <seg n="5fcb05f0">
              Herr talman! Under förra mandatperioden hade vi en majoritetsregering.
              Det satte sin prägel även på arbetet i konstitutionsutskottet.
              Jag har kunnat se det när jag gått tillbaka och tittat i de beslut
              som fattades då men också i anföranden från mina partivänner som
              då var med i utskottet. De uppfattade då att det fanns en stark
              iver från den dåvarande majoriteten att värna om sina ministrar
              många gånger mer än vad vi bedömde var konstitutionellt viktigt.
            </seg>
            <seg n="a490e13d">
              Nu är situationen annorlunda. Denna mandatperiod saknar regeringspartierna
              majoritet i utskottet, vilket gjort dem mer villiga att resonera
              och diskutera vad som kan vara lämpligt eller inte ur konstitutionell
              synpunkt. Den korta tid jag varit med i utskottet tycker jag att
              diskussionerna har varit väldigt bra under denna period. Vi har
              kommit fram till många samförståndslösningar, vilket jag tycker
              är viktigt i ett utskott, inte minst konstitutionsutskottet.
            </seg>
            <seg n="e78b6aa9">
              Detta är till gagn för alla. Vårt uppdrag att kontrollera regeringen
              får inte reduceras till att bli ett redskap för makten. KU får
              inte bli en filial till regeringen. I stället ska vi vårda den
              200-åriga historien av granskande och självständiga ledamöter
              som vågat stå upp för det uppdrag de haft även när det har varit
              obekvämt.
            </seg>
            <seg n="b52f3374">
              I år har vi haft 28 granskningsärenden baserade på lika många
              anmälningar. Ett ärende om olovlig underrättelseverksamhet på
              svensk mark är inte färdigbehandlat, utan utskottet återkommer
              vid ett senare tillfälle till kammaren med sitt betänkande.
            </seg>
            <seg n="9ed6d82b">
              Det finns sex ärenden där vi socialdemokrater i en majoritet
              i utskottet kunnat konstatera rejäla brister hos regeringen. Det
              nya jämfört med förra mandatperioden är att även regeringspartiernas
              företrädare i konstitutionsutskottet denna gång lämnat reservationer.
              Till de ärenden där reservationer återfinns återkommer vi senare
              i debatten.
            </seg>
            <seg n="4782ceda">
              Några av de ärenden där vi är helt överens i utskottet förtjänar
              dock ett omnämnande i denna inledning. Det handlar om tre ärenden:
              hur regeringen tecknar internationellt bindande avtal, sena svar
              på interpellationer och jordbruksministerns styrning av Jordbruksverket.
            </seg>
            <seg n="cfb05a29">
              En av anmälningarna handlar om hur regeringen ingår för Sverige
              folkrättsligt bindande internationella avtal. Här har vår granskning
              visat på stora formella brister i de fall vi tittat på. Regeringsbeslut
              saknas, dokumentation saknas, konsekvensanalyser saknas och publicering
              av avtalet saknas. Hela hanteringen, med förra statsrådet Åsa
              Torstensson som ansvarig, har lett fram till att regeringen har
              ingått ett bindande internationellt avtal utan att ett enda beslut
              fattats. Ett enda papper om avtalet finns på Regeringskansliet,
              och utan att avtalets existens har offentliggjorts.
            </seg>
            <seg n="af78af8d">
              Den som frågar Regeringskansliet om detta avtal som regeringen
              ingått kan alltså inte ens få reda på att det existerar. En sådan
              ordning kan vi inte ha under några omständigheter. Om regeringen
              ingår avtal som är bindande för svenska medborgare måste folket
              självklart kunna få kännedom om detta genom att fråga sin regering.
            </seg>
            <seg n="84525d8b">
              Därför har vi socialdemokrater presenterat ett åttapunktsprogram
              för hur avtalsslutande ska gå till så att det blir korrekt ur
              formell synpunkt. Programmet tar sikte på att de avtal som regeringen
              ingår måste vara beslutade, väl dokumenterade och lätt tillgängliga
              för alla som vill ta del av dem.
            </seg>
            <seg n="4da1873c">
              Sena interpellationssvar har länge varit ett problem. I samband
              med 2001 års granskning uttalade utskottet följande:
            </seg>
          </u>
          <note n="1f429ed7">
            Riksdagsledamöternas möjlighet att framställa interpellationer
            till statsråd, enligt 12 kap. 5 § regeringsformen, är en del av
            kontrollmakten som ger riksdagens ledamöter insyn i regeringens
            politiska arbete.
          </note>
          <u who="sven-erik_osterberg_05c934" xml:id="i-5c59ba8f8f13f585-0" n="22faa517" prev="i-322d4d88516959dd-0">
            <seg n="3961bde5">
              Huvudregeln enligt riksdagsordningen är att en interpellation
              skall besvaras inom två veckor från det att den ingetts. Utskottet
              kan konstatera att bestämmelsen åsidosätts i fråga om mer än hälften
              av alla interpellationer. Utskottet anser att detta är anmärkningsvärt
              samt att regeringen inte kan undgå kritik för detta.
            </seg>
            <seg n="8ebbfafa">
              I samband med årets granskning har vi kunnat konstatera att situationen
              kraftigt försämrats. Interpellationer ska besvaras inom 14 dagar.
              Under förra riksdagsåret var det bara 38 procent av interpellationerna
              som blev besvarade i rätt tid. Mer än var fjärde interpellation
              var obesvarad en månad efter att den hade lämnats in.
            </seg>
            <seg n="afec0f86">
              Några statsråd, till exempel Maud Olofsson, är så ofta försenade
              att det närmast verkar vara satt i system. Detta är givetvis djupt
              otillfredsställande och en av orsakerna till att konstitutionsutskottet
              har tagit initiativ till att närmare studera hur interpellationsinstrumentet
              ska kunna utvecklas så att det bättre fyller sin funktion som
              en del av riksdagens kontrollmakt.
            </seg>
            <seg n="7f6b96c6">
              Men det viktigaste just nu är att regeringen förstår att interpellationer
              är en del av kontrollmakten och därför bör behandlas med större
              respekt och vördnad än vad som sker i dag.
            </seg>
            <seg n="b85f130e">
              Det fanns en upprördhet år 2001 över vad som hände då. Inriktningen
              var att det skulle bli en förbättring. Därför är det med viss
              besvikelse man kan konstatera att situationen har ytterligare
              försämrats tio år därefter. Det kan inte vara acceptabelt ur riksdagens
              synpunkt. Detta måste regeringen ta på största allvar det är min
              bestämda uppfattning.
            </seg>
            <seg n="697e3c9d">
              Statsrådet Eskil Erlandsson hade hösten 2010 ett möte med bland
              annat Jordbruksverket i samband med avslöjanden om vanvård av
              minkar. Direkt efter mötet och under lång tid framöver hävdade
              statsrådet vid flera tillfällen, bland annat i riksdagen, att
              mötet hade resulterat i att han hade gett ett uppdrag till Jordbruksverket.
              Denna uppgift har han dementerat i samband med vår granskning.
              Han hävdar i stället att något sådant uppdrag aldrig givits.
            </seg>
            <seg n="6ba2c246">
              Den granskning som genomförts ger oss ingen möjlighet att kunna
              konstatera vid vilket tillfälle korrekta uppgifter har lämnats
              av Eskil Erlandsson i direkt anslutning till mötet eller senare
              i samband med utskottets granskning. Ett statsråd ansvarar alltid
              för sina uttalanden och därmed även för att de uppgifter som han
              eller hon förmedlar är korrekta.
            </seg>
            <seg n="ae7674b0">
              Att ansvarigt statsråd under en lång tidsperiod och vid ett flertal
              tillfällen, bland annat i svar på frågor från riksdagsledamöter,
              sprider en uppgift som han nu hävdar saknar grund är anmärkningsvärt,
              anser vi. Statsrådet har heller inte kunnat ge någon rimlig förklaring
              till vad som har orsakat hans dubbla budskap.
            </seg>
            <seg n="e2cd9c2f">
              Ytterligare besvärande tycker jag det är att detta skedde i samband
              med eller i nära anslutning till en valrörelse. Det är lätt att
              dra slutsatsen utan att kunna konstatera det att det var ett sätt
              att visa potential och politisk vilja i samband med en besvärlig
              fråga, när man snart skulle utsättas för väljarnas bedömning.
              Det tycker jag försvårar situationen ytterligare, jämfört med
              om det hade skett under en mer neutral period.
            </seg>
            <seg n="9905c99a">
              Svenska folket måste kunna lita på att den information som statsråd
              lämnar om olika sakförhållanden stämmer. Speciellt allvarligt
              är det när ett och samma statsråd vid upprepade tillfällen under
              flera månader sprider en bild av vad som har förevarit och sedan
              helt tar avstånd från det. Det sänker trovärdigheten inte bara
              hos det enskilda statsrådet utan hos hela regeringen och dessutom
              hos regeringen som institution. Jag utgår från att statsministern
              vidtar åtgärder för att se till att denna typ av beteende hos
              hans statsråd inte upprepas.
            </seg>
          </u>
          <note type="speaker" n="fc75e93d">
            Anf. 3 PER BILL (M):
          </note>
          <note n="905a4b0a">
            Herr talman! Detta är femte gången jag som vice ordförande har
            det stora nöjet att debattera vårgranskningen, som vi enligt regeringsformens
            13 kap. 1 § ska göra, då KU granskar statsrådens tjänsteutövning
            och regeringsärendenas handläggning.
          </note>
          <u who="per_bill_869967_w" xml:id="i-5f7767fd601bf76f-0" n="837131a1">
            <seg n="c95e0e30">
              Jag vill inleda med att sedvanligt tacka KU:s kansli för det
              utomordentligt fina jobb de har gjort. Det finns nästan 900 sidor
              text för att vi ska kunna fatta så kloka beslut som möjligt. Det
              handlar om utredningar, protokoll från utfrågningar och våra bedömningar.
            </seg>
            <seg n="c2ea273d">
              Herr talman! Det har som vanligt varit en intressant och, tror
              jag, på många sätt givande granskning. Många av ärendena är visserligen
              ganska små, men även i små ärenden kan man hitta saker som långsiktigt
              bidrar till att regeringsärendena handläggs bättre i framtiden.
            </seg>
            <seg n="a38fa888">
              Jag kan också konstatera att vi har färre anmälningar än vanligt.
              Kanske beror det på att vi under några år delvis har kritiserat
              riktigt dåliga KU-anmälningar, eftersom sådana tenderar att svärta
              ned KU lite grann, även om det inte är vårt fel hur anmälningarna
              ser ut.
            </seg>
            <seg n="c0611da1">
              Jag kan konstatera att lägstanivån på KU-anmälningar den här
              gången är bättre än vanligt och att vi har bara 28 ärenden, när
              vi ibland har haft nästan 50. Det är bra.
            </seg>
            <seg n="afb0b156">
              Något annat som också är bra och som både ordföranden och Sven-Erik
              Österberg har varit inne på är att vi den här gången har ganska
              få reservationer. Det är sex, fyra från Alliansen och två från
              de rödgröna och Sverigedemokraterna. Det är med andra ord dubbelt
              så vanligt att Sverigedemokraterna lutar sig mot de rödgröna,
              men det statistiska underlaget är litet, så vi får väl vänta några
              år innan vi gör några säkra bedömningar om det finns någon statistisk
              sannolikhet i detta.
            </seg>
            <seg n="84a72dba">
              Trots att vi har fyra reservationer i betänkandet yrkar jag inte
              på godkännande av anmälan i dem, eftersom jag tillhör den skola
              av KU-personer som tycker att det är KU:s roll att granska regeringen
              och att det inte sedan ska överprövas av kammaren. Därför tycker
              jag att det mest korrekta är att lägga detta på kammarens bord
              men inte ta några voteringar.
            </seg>
            <seg n="19352652">
              Herr talman! Alliansens utgångspunkter under de fem år jag har
              varit med har varit att vara objektiva i vår granskning, att vara
              konstitutionellt stringenta, att försöka se till att KU:s integritet
              som kontrollorgan stärks och framför allt ha en normprövning som
              syftar till att regeringsärendena sett över tid ska bli bättre
              och bättre.
            </seg>
            <seg n="5e3eb28d">
              Vi är lite grann av den gode revisorn. Jag vet att flera av rättscheferna
              i regeringen har sagt: Det känns som om de allihop på sitt tjänsterum
              hade en skylt där det står: KU ser er. Det tycker jag är en bra
              sinnebild för en rättschef på ett departement hos regeringen,
              att ha den lilla sinnebilden framför sig.
            </seg>
            <seg n="fcdde919">
              Herr talman! Det finns ett antal ärenden som vi ska debattera
              i dag. Dem tänker jag inte gå in på, för Lars Elinderson kommer
              att prata om den nordiska snabbinsatsstyrkan, Cecilia Brinck,
              Karin Granbom Ellison och Tuve Skånberg kommer att prata om förhandsprövning
              av nya programtjänster, Kajsa Lunderquist, Per-Ingvar Johnsson
              och Tuve Skånberg kommer att debattera näringsministerns blogg
              hos Tillväxtverket, Karl Sigfrid kommer att diskutera statsråds
              roll i marknadsföring av havsövervakningssystem till Libyen, Andreas
              Norlén, Karin Granbom Ellison och Tuve Skånberg kommer att debattera
              huruvida det har varit några försök att påverka programinnehållet
              i Sveriges Television, Ann-Britt Åsebol, Per-Ingvar Johnsson och
              Tuve Skånberg kommer att debattera jordbruksministerns styrning
              av Jordbruksverket, och sist men inte minst kommer Kajsa Lunderquist
              att debattera kulturministerns uttalande i ett brev till Svenska
              Filminstitutet.
            </seg>
            <seg n="884d468c">
              Herr talman! Tre av de här anmälningarna har en ganska tydlig
              grund i viktiga och intressanta mediehändelser.
            </seg>
            <seg n="4264df98">
              Det första gäller, som ordföranden var inne på, eventuell dumpning
              av radioaktivt avfall i Östersjön. Det andra handlar om informella
              informationsutbyten med USA. Det tredje handlar om den amerikanska
              ambassadens övervakning av svenska medborgare.
            </seg>
            <seg n="0ea8e45d">
              När det gäller dumpning av kemiska vapen och radioaktivt avfall
              i Östersjön är vårt jobb, precis som herr ordföranden var inne
              på, att se om de regeringar som har fått information om detta
              har vidtagit den typ av aktioner som är lämpliga med anledning
              av informationen och trovärdigheten i informationen. Ett enigt
              utskott har konstaterat att ingen av de berörda regeringarna har
              underlåtit att agera i enlighet med de svenska folkrättsliga förpliktelserna
              och att man har gjort det man skulle göra med tanke på hur informationen
              sett ut.
            </seg>
            <seg n="9935a652">
              Likadant är det när det gäller det informella informationsutbytet
              med USA. Där har ingenting framkommit i granskningen som tyder
              på att ett informationsutbyte har skett i strid med gällande regler
              tvärtom.
            </seg>
            <seg n="930304de">
              Precis som herr ordföranden påpekade har vi två snarlika ärenden
              som handlar om regeringens agerande i fråga om den amerikanska
              ambassadens övervakning av svenska medborgare. Där kan vi konstatera
              att vi inte har hunnit med. Vi har en hel del material som vi
              kommer att behöva titta lite närmare på också ur sekretessynpunkt.
              Därför har vi inte hunnit med detta ärende, utan det får ske vid
              ett senare tillfälle.
            </seg>
            <seg n="0e65a560">
              Herr talman! Vi kommer nu att under några timmar gå igenom flera
              av de ärenden där det finns reservationer. Men allra sist skulle
              jag ändå vilja säga några ord om svavelutsläppen i Östersjön,
              det vill säga ärende G 3. Där kan man konstatera att statsrådet
              Åsa Torstensson har följt gängse praxis i sin tjänsteutövning.
              Däremot kan man väl säga att den, när vi tittar på hur gängse
              praxis ser ut i dag, stämmer ganska dåligt med de krav som vi
              över alla blockgränser tycker är fullständigt naturliga när det
              gäller öppenhet och spårbarhet. Här hoppas jag verkligen att det
              kommer att ske förbättringar i regelverket på grund av den granskning
              som vi har gjort.
            </seg>
            <seg n="a68910dc">
              Med samma besvikelse som Sven-Erik Österberg säger jag att det
              är dags att bryta trenden när det gäller att interpellationer
              besvaras senare och senare. Det är större och större dröjsmål.
              Vi har en utredning inom KU som tittar över detta. Det är möjligt
              att det finns några viktiga saker som vi kan komma fram till där.
              Men det är viktigt, herr talman, att de möjligheter som finns
              för riksdagen att kontrollera regeringen faktiskt efterlevs. Jag
              ser fram emot en tydlig förbättring på detta område.
            </seg>
          </u>
          <note n="458753fc">
            Herr talman! Jag anmäler härmed, enligt 13 kap. 2 § regeringsformen,
            för riksdagen resultatet av den i detta betänkande redovisade
            granskningen.
          </note>
          <note type="speaker" n="e623b011">
            Anf. 4 KARIN GRANBOM ELLISON (FP):
          </note>
          <u who="karin_granbom_ellison_a3fde9_w" xml:id="i-1981fa85415f69e3-0" n="ce4effb4">
            <seg n="4df7a628">
              Herr talman! Framför oss finns resultatet av KU:s granskning
              2011. Granskningen har varit gedigen och noggrann och finns samlad
              i riksdagens mest omfattande betänkande. Två av tre delar består
              just av material för att komma fram till slutsatserna, presenterade
              i del 1.
            </seg>
            <seg n="86f79709">
              Öppna utfrågningar har hållits under april, och betänkandet offentliggjordes
              för ungefär två veckor sedan. Presskonferensen var välbesökt.
              Det tyder på att granskningen intresserar allmänheten. Det är
              glädjande. Eftersom medierna brukar ge mycket uppmärksamhet åt
              tillfällen då partierna skiljer sig åt kan det vara värt att nämna
              att den logiken inte gäller frågorna i konstitutionsutskottet.
              I stället får KU störst tyngd och genomslag när partierna enas.
              I ett flertal granskningsärenden har utskottet varit enigt. Det
              gäller både i granskningar där vi påpekar brister och vid anmälningar
              som inte genererar uttalanden.
            </seg>
            <seg n="09acc2ce">
              En reflexion är att medierna rapporterar när KU påpekar att någon
              har gjort fel. Det verkar ligga på utskottets egen lott att göra
              känt resultatet av anmälningar som genererat stora medieuppslag
              men inga dramatiska slutsatser vid närmare påseende. Granskningen
              om informella informationsutbyten med USA, som gjordes i kölvattnet
              av Wikileaks, var just ett sådant ämne. Det genererade mycket
              uppmärksamhet och spekulationer, men när konstitutionsutskottet
              nu kommit fram till att rutinerna vid Justitiedepartementet varit
              normala, att regelverket följts och det därmed inte finns något
              att anmärka på har det inte skrivits många rader. Talet om dubbelspel
              från regeringens och tjänstemännens sida kan inte sägas ligga
              till grund för mer än en ökad försäljning av kvällspressens lösnummer.
            </seg>
            <seg n="87961de3">
              Inte heller brukar det bli rubriker när KU påpekar att personlighetslösa
              rutiner behöver ändras. På sikt kan dessa påpekanden vara bland
              de mest betydelsefulla för att upprätthålla en god maktutövning
              och en positiv utveckling av demokratin.
            </seg>
            <seg n="6d9d9987">
              Granskningen om svavelutsläpp i Östersjön, som flera före mig
              har nämnt, är just ett sådant ärende som skötts enligt gängse
              rutiner men där utskottet menar att handläggningen måste ses över.
              Det kan vara så att det ärende som vi tittat på endast är ett
              av flera ärenden som inte handläggs tillfredsställande. KU har
              därför planer på fortsatt granskning under hösten av hur internationella
              avtal ingås, liksom hur dokumentation och diarieföring kan bli
              bättre.
            </seg>
            <seg n="914a753e">
              Ett annat område där vi ser att rutiner i Regeringskansliet måste
              förbättras gäller svar på interpellationer. Interpellationer är
              ett viktigt sätt för riksdagen att granska och samtala med regeringen.
              Över 60 procent av interpellationerna under förra riksmötet besvarades
              för sent. Utvecklingen har gått i fel riktning. Liksom talare
              före mig anser jag att den trenden måste brytas. Det pågår en
              utvärdering av riksdagens frågeinstitut. Några av oss som sitter
              här i kammaren i dag är med i utredningens referensgrupp. När
              utredningen, utvärderingen, är klar får vi se vilka åtgärder som
              behöver vidtas. Helt klart är att Regeringskansliet måste fundera
              över vad de kan göra för att komma till rätta med denna situation.
            </seg>
            <seg n="328f1ef9">
              26 granskningar har behandlats. Betänkandet är fylligt och talar
              till stora delar för sig självt. KU:s uppgift är att kontrollera
              om regeringen följt lagar, regler och vedertagen praxis. Där KU
              påtalar tydliga rättsliga brister och ger rekommendationer förväntar
              vi oss förändringar.
            </seg>
            <seg n="da1a05af">
              Som företrädare för ett regeringsparti, Folkpartiet, kan jag
              konstatera att ingen av de tre anmälningar som gäller folkpartistiska
              statsråd har fått gehör av utskottet. Det finns dock en reservation
              i det ärende som gäller fråga om försök till påverkan av programinnehåll
              i SVT. Den diskussionen återkommer jag till senare under dagen.
              Likaså tänkte jag återkomma om förhandsprövningen av nya programtjänster
              inom public service, där vi i Alliansen har en reservation.
            </seg>
            <seg n="daf8a4af">
              Med detta sagt ställer jag mig bakom anmälan av KU:s granskningsbetänkande
              till riksdagens kammare som gjorts tidigare.
            </seg>
          </u>
          <note type="speaker" n="3d36a5e1">
            Anf. 5 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-c60d3d87ba17ac47-0" n="e1aef5b4" next="i-6e7b8efb4a91d570-0">
            <seg n="d63bd261">
              Herr talman! I helgen för två veckor sedan fick de som läste
              på SVT:s text-tv och lyssnade på morgonradion intryck av att anmälarna
              av jordbruksministern och av tidigare infrastrukturministern skulle
              ha fått rätt i konstitutionsutskottet. Det som framgick var att
              vid konstitutionsutskottets sammanträde två dagar senare skulle
              de, enligt vad man kunde läsa och höra, bli prickade för ministerstyre
              respektive bristfällig beredning av beslut.
            </seg>
          </u>
          <note n="b957d2b3">
            Detta var en felaktig beskrivning av de enhälliga beslutsförslagen
            som fanns inför konstitutionsutskottets slutjusteringssammanträde.
            Det är även en felaktig redovisning av vad som blev konstitutionsutskottets
            enhälliga beslut i dessa ärenden.
          </note>
          <u who="per-ingvar_johnsson_a22d33" xml:id="i-6e7b8efb4a91d570-0" n="e1aef5b4" prev="i-c60d3d87ba17ac47-0">
            <seg n="532f72c6">
              Besluten gäller konstitutionsutskottets granskning av jordbrukbruksministerns
              styrning av Jordbruksverket när det gäller djurskyddskontroll
              av minkfarmar respektive tidigare infrastrukturministerns beredning
              av ett internationellt avtal om minskade svavelhalter i bränsle
              för fartyg på Östersjön.
            </seg>
            <seg n="351d2a48">
              Vid konstitutionsutskottets presskonferens den dag vi hade slutjustering
              upprepade Sven-Erik Österberg, den socialdemokratiske gruppledaren
              i KU, samma felaktiga uppgift, det vill säga att jordbruksminister
              Eskil Erlandsson av konstitutionsutskottet ska ha blivit fälld
              för ministerstyre.
            </seg>
            <seg n="bdb814d3">
              I ett pressmeddelande från en politisk sekreterare som arbetar
              med KU-frågor för Socialdemokraterna kunde vi också läsa att den
              tidigare infrastrukturministern Åsa Torstensson blivit prickad
              av konstitutionsutskottet för bristfällig beredning av ärendet
              om minskning av svavelutsläpp.
            </seg>
            <seg n="ac9bc665">
              De riksdagsledamöter från Miljöpartiet och Socialdemokraterna
              som gjorde anmälningarna till konstitutionsutskottet påstod att
              det var fråga om ministerstyre och bristande beredning. Men den
              som läser på i konstitutionsutskottets beslut kan läsa att Eskil
              Erlandsson inte fällts för ministerstyre och att ingen kritik
              riktas mot Åsa Torstensson för brister i beredningen av ärendet
              när det gällde det internationella sjöfartsavtalet. Det är dessutom
              enhälliga beslut som har tagits i KU. Socialdemokraterna och miljöpartisterna
              i utskottet har inte ens föreslagit att de två ministrarna i dessa
              avseenden skulle bli prickade.
            </seg>
            <seg n="062f38c5">
              Jag påstår inte att ministrarna helt undgått synpunkter och kritik
              från KU när det gäller hanteringen av dessa ärenden. Men det handlar
              inte om ministerstyre eller om brister i beredningen, som det
              påstås i de uppgifter som medierna fått och publicerat, utan om
              att ange källan i tron att uppgifterna var korrekta.
            </seg>
            <seg n="6dfde157">
              Det framstår som lätt att konstatera vilka det är som läckt ut
              de felaktiga uppgifterna om konstitutionsutskottets granskningsarbete.
              Det är dåligt för konstitutionsutskottets anseende att interna
              uppgifter lämnas ut. När uppgifterna dessutom är felaktiga tär
              det naturligtvis på uppgiftslämnarens trovärdighet. De som lämnat
              ut de felaktiga uppgifterna till medierna får förhoppningsvis
              inte sina uppgifter publicerade nästa gång de skickar ut ett pressmeddelande.
            </seg>
            <seg n="323afb0e">
              För politikens anseende är det naturligtvis viktigt både att
              vi är pålästa och trovärdiga. För mediernas trovärdighet är det,
              som jag ser det, viktigt att inte sprida felaktiga uppgifter vidare,
              särskilt i sådana fall där de inte anger källan. I det här fallet
              var det inte möjligt att kontrollera om uppgifterna var korrekta,
              eftersom det var ett internt arbetsmaterial som skulle bli offentligt
              först några dagar senare.
            </seg>
            <seg n="3905022d">
              Jag återkommer i de särskilda ärendena till Jordbruksverkets
              granskning av minkfarmarna och till det internationella avtalet
              om minskade svavelutsläpp i Östersjön.
            </seg>
            <seg n="29ca536d">
              Herr talman! Jag vill här i min inledning kommentera ytterligare
              två granskningsärenden där berörda ministrar varit på utfrågning
              hos konstitutionsutskottet under våren. Det ena gäller anmälan
              mot miljöminister Andreas Carlgren i frågan om bevarande och förstärkning
              av den svenska vargstammen. Det andra gäller anmälan mot tidigare
              infrastrukturministern Åsa Torstensson och nuvarande IT-ministern
              Anna-Karin Hatt i frågan om möjlighet till tillgång till telefon
              enligt svensk lag.
            </seg>
            <seg n="974974d3">
              I båda dessa ärenden har konstitutionsutskottet funnit att det
              saknas grund för den kritik som riktas mot dessa tre ministrar
              i anmälningarna. Granskningen leder därför inte till några uttalanden
              från konstitutionsutskottet. Det har vi varit helt eniga om i
              KU. Av debatten i riksdagen i de här frågorna har man dock kunnat
              få intryck av något helt annat. Men konstitutionsutskottet konstaterar
              alltså att ministrarna har följt de beslut som riksdagen har fattat.
            </seg>
            <seg n="88e48164">
              Herr talman! Avslutningsvis vill jag betona att konstitutionsutskottets
              arbete med granskning av regeringen och statsråden är viktigt.
              Det är därför väldigt trist när arbetet skadas av att felaktiga
              uppgifter, som jag uppfattar det, av politisk-taktiska skäl läcks
              till medierna för att skada några ministrars anseende. Är det
              någon som skadar sitt anseende är det rimligen den som lämnar
              dessa felaktiga uppgifter. Det är min förhoppning att vi vid nästa
              års granskning ska slippa de här tråkigheterna.
            </seg>
          </u>
          <note type="speaker" n="2f23e70c">
            Anf. 6 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-1" n="28f81cbe">
            <seg n="61dab2b3">
              Herr talman! Jag begärde replik i den här diskussionen, eftersom
              Per-Ingvar Johnsson valde att ta huvuddelen av sitt anförande
              till att prata om frågor som vi har bestämt att vi ska prata om
              senare. Men då får jag väl ändå svara på det nu.
            </seg>
            <seg n="3a91bf12">
              Det jag tänkte svara på var det som gällde Eskil Erlandsson och
              hans och Jordbruksdepartementets agerande. Per-Ingvar Johnsson
              säger att vi, bland annat Sven-Erik Österberg, har uttryckt oss
              fel och att det varit felaktiga uppgifter i medierna. Men den
              som har uttryckt sig fel och gett felaktiga uppgifter i medierna
              framför allt och mer än någon annan är just Eskil Erlandsson.
              I valrörelsen i höstas sade han uttryckligen att han gett i uppdrag
              till Jordbruksverket att göra saker som han nu senare tar avstånd
              från.
            </seg>
            <seg n="8ddcaaee">
              Inte bara då vid flera tillfällen inför riksdagen har han sagt
              samma saker. Om de uppgifter han lämnat hade stämt innebär det
              en form av ministerstyre som vi inte har i Sverige. Regeringen
              tar kollektiva beslut, men Eskil Erlandsson har inför riksdagen
              och offentligt till allmänheten och i medierna uppgett att han
              personligen har gett uppdrag till Jordbruksverket. Genom detta
              har han verkat handlingskraftig och duktig; det var bara några
              dagar kvar till valet.
            </seg>
            <seg n="055787d8">
              Det har till och med stått på Jordbruksverkets hemsida om det
              uppdrag Eskil Erlandsson gett dem. Men nu, sent omsider inför
              konstitutionsutskottet, har han tagit tillbaka detta. Jag tycker
              att Per-Ingvar Johnsson kunde ha pratat om hur uppenbart tydligt
              och felaktigt Eskil Erlandsson har betett sig i stället för att
              försöka försvara ett sådant löjligt dåligt agerande.
            </seg>
          </u>
          <note type="speaker" n="f4f5c3d6">
            Anf. 7 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-0" n="e1aef5b4">
            <seg n="0f2369f1">
              Herr talman! Jag hade för avsikt att återkomma när det gäller
              ytterligare delar.
            </seg>
            <seg n="00f9abc6">
              Jag sade att Eskil Erlandsson inte har undgått kritik när det
              gäller detta, men det som har påståtts, det vill säga att han
              av konstitutionsutskottet skulle ha blivit fälld för ministerstyre
              enligt medieuppgifter som kom ut några dagar innan vi hade slutjustering,
              det är en felaktig uppgift.
            </seg>
            <seg n="c5ea57a4">
              Det är ju så att Eskil Erlandsson i ett uppdrag som regeringen
              hade fattat beslut om och som hade börjat verkställas redan i
              april 2010 hade inlett granskningen av minkfarmarna. Sedan inträffade
              detta med Djurrättsalliansens agerande, och i samband med det
              lyfte Eskil Erlandsson fram det här uppdraget. Det fanns felaktigheter
              i hur det var uttryckt, men konstitutionsutskottet har konstaterat
              att det inte var fråga om ministerstyre. Det var dock felaktigheter
              i notisen.
            </seg>
          </u>
          <note type="speaker" n="36d17e0e">
            Anf. 8 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-2" n="28f81cbe">
            <seg n="9c94a31b">
              Herr talman! Vad konstitutionsutskottet har konstaterat är först
              och främst att om det som hände i valrörelsen och det som ministern
              senare sade till riksdagen hade varit rätt hade det varit ministerstyre.
            </seg>
            <seg n="e7f24065">
              Men nu har ministern sent omsider tagit tillbaka det. Därför
              skriver vi i stället så här: Allmänheten och riksdagen har givits
              en felaktig uppfattning om vad som förevarit. Utskottet anser
              att tydliga fel har begåtts och förutsätter att det inträffade
              inte kommer att upprepas.
            </seg>
            <seg n="3120816d">
              Vi har valt att tro på det som ministern säger nu, sent. Vi kunde
              också ha valt att tro på det som han sade tidigare och sagt att
              han ljuger eller säger att han har gjort felaktigheter nu. Då
              hade utskottet kommit fram till att det var ministerstyre.
            </seg>
            <seg n="037090ca">
              Men vi har valt att tro på det senare. Därigenom säger vi bara
              att det som har varit tidigare har varit felaktiga uppgifter.
              Vad som i grunden har förekommit vet vi egentligen inte, utan
              vi har valt att tro på en av två versioner och varit hyggliga
              i den meningen.
            </seg>
            <seg n="3d75cfd8">
              Jag tycker att det är märkligt att då anklaga bland andra Sven-Erik
              här för att komma med felaktiga uppgifter. Den som har kommit
              med felaktiga uppgifter är ministern själv. KU har talat om att
              det tydligt har skett på ett felaktigt sätt. Vi har ändå varit
              hyggliga och inte drivit saken till sin spets när ministern gång
              på gång tidigare har hävdat att han har gett uppdrag till Jordbruksverket,
              vilket han nu har tagit tillbaka.
            </seg>
          </u>
          <note type="speaker" n="77710f47">
            Anf. 9 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-1" n="e1aef5b4">
            <seg n="d09dc26d">
              Herr talman! Jag delar den uppfattning som KU har gett till känna
              att det finns anledning att rikta kritik mot den notis som var
              införd. Jag har ingen annan uppfattning i detta.
            </seg>
            <seg n="f35a13eb">
              Men det som klart framgår i det enhälliga beslut som vi har fattat
              är att vi har kommit fram till att det inte är ministerstyre.
              Det är det som har påståtts från oppositionen skulle vara fallet,
              men så är det inte enligt KU:s enhälliga beslut.
            </seg>
          </u>
          <note type="speaker" n="639531f6">
            Anf. 10 SVEN-ERIK ÖSTERBERG (S) replik:
          </note>
          <u who="sven-erik_osterberg_05c934" xml:id="i-4a2c666007421421-0" n="22faa517">
            <seg n="8b6dac76">
              Herr talman! När jag lyssnar noga på Per-Ingvar Johnssons huvudanförande
              tycker jag att han framstår mer som en försvarsadvokat för sina
              ministrar i regeringen än en granskande ledamot av konstitutionsutskottet.
              Inte med ett ord nämnde Per-Ingvar Johnsson de anmärkningar som
              KU gemensamt har gjort på en rad punkter.
            </seg>
            <seg n="d758ff3c">
              Jag vill bara klarlägga att jag lägger mig vinn om att vara en
              absolut ärlig riksdagsledamot i de ärenden vi har. Om det någonstans
              har framkommit att jag skulle ha påstått att konstitutionsutskottet
              har gett en anmärkning prickning finns ju inte i KU över huvud
              taget om att det skulle ha varit ministerstyre är jag den förste
              att skriva under på att så har inte KU gjort. Det är en felaktig
              uppgift.
            </seg>
            <seg n="c3a62ff0">
              Däremot är detta, precis som Peter Eriksson har sagt, kanske
              det mest allvarliga fall vi har i år. Oavsett vilken version man
              väljer kan man säga att det finns anledning till ganska stark
              kritik av jordbruksministern. Om han skulle ha gett den order
              som han påstod att han har gjort därför att han ville visa att
              han hade en stark potential i valrörelsen och var handlingskraftig
              i en känslig fråga för representanter som har företrädde i just
              det område där det förekommer mycket minkverksamhet skulle det
              vara allvarligt i sig. Nu var det inte så. Han har inte gett uppdraget.
              Det är den version som KU har gått på. Det har varit felaktig
              information som har spridits om vad jordbruksministern faktiskt
              har gjort, och där finns det skäl att vara kritisk.
            </seg>
            <seg n="ab06c49e">
              Jag hoppas att Per-Ingvar Johnsson understryker mer ordentligt
              att han står bakom den enighet som har funnits om att det finns
              all anledning att ge stark kritik till jordbruksministern för
              det sätt som han har agerat i den enskilda frågan. Det ska inte
              suddas ut genom att det i princip låter som när man lyssnar på
              Per-Ingvar Johnssons huvudanförande att han försöker försvara
              jordbruksministern och hans agerande.
            </seg>
          </u>
          <note type="speaker" n="fd9c948d">
            Anf. 11 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-2" n="e1aef5b4">
            <seg n="0f911144">
              Herr talman! Det jag konstaterade vid konstitutionsutskottets
              presskonferens var att Sven-Erik Österberg påstod att Eskil Erlandsson
              av KU hade blivit fälld för ministerstyre. Jag är tacksam om Sven-Erik
              Österberg nu tar tillbaka denna uppgift.
            </seg>
            <seg n="985df927">
              Men visst jag delar den kritik som har framförts i ärendet. Vi
              är eniga om detta, så det är helt naturligt. Jag står bakom detta,
              och jag ska återkomma i själva ärendet och mer kommentera frågan
              om innehållet i kritiken.
            </seg>
          </u>
          <note type="speaker" n="441b36b6">
            Anf. 12 SVEN-ERIK ÖSTERBERG (S) replik:
          </note>
          <u who="sven-erik_osterberg_05c934" xml:id="i-4a2c666007421421-1" n="22faa517">
            <seg n="f7d618f0">
              Herr talman! Jag vill bara säga att jag står bakom det som konstitutionsutskottet
              enhälligt har sagt; man ger en anmärkning till jordbruksministern
              därför att han har påstått någonting som sedan inte visade sig
              vara sant.
            </seg>
            <seg n="f74b3d4c">
              I det här fallet är det inte ministerstyre. Om det finns en annan
              uppgift om detta står jag absolut inte för den delen, för det
              är inte vad KU har sagt. Där är vi helt överens, Per-Ingvar Johnsson.
              Om den uppgiften har figurerat är den felaktig.
            </seg>
          </u>
          <note type="speaker" n="f3610ab5">
            Anf. 13 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-3" n="e1aef5b4">
            <seg n="ad236ec7">
              Herr talman! Jag är tacksam över att Sven-Erik Österberg har
              tagit tillbaka uppgiften om att det var ministerstyre.
            </seg>
          </u>
          <note type="speaker" n="3fc849f1">
            Anf. 14 JONAS ÅKERLUND (SD):
          </note>
          <note n="90edf545">
            Herr talman! Jag yrkar på godkännande av utskottets anmälan.
          </note>
          <u who="jonas_akerlund_6617a6_w" xml:id="i-cab61ec6c22104f9-0" n="1a1ccf64">
            <seg n="173c2873">
              Som nybörjare i utskottet har jag egentligen ingenting annat
              att jämföra med än mina förväntningar. Det saknas inte dokumentation
              från tidigare granskningar, men det är inte säkert att den är
              helt relevant för det utskott som vi har i dag, och det självupplevda
              är någonting helt annat.
            </seg>
            <seg n="0356f610">
              Under arbetets gång med att ta fram betänkandet har jag blivit
              mycket imponerad. Jag hade förväntat mig att utskottet skulle
              fungera bra och att kansliet skulle fungera bra. Men ett så här
              gediget och högkvalitativt arbete var över mina förväntningar.
              Det gäller särskilt samspelet under beredningens gång mellan ledamöterna
              och kanslipersonalen. Det märks att KU är ett smycke som ganska
              många har filat på ganska länge. Rutinerna sitter i väggen, minst
              sagt.
            </seg>
            <seg n="1e710ad7">
              En av de saker som har varit glädjande är att avståndet till
              rollen som åklagare respektive försvarsadvokat har varit ganska
              långt. Det ligger i sakens natur att det finns ett inslag av ett
              mer eller mindre försonligt sätt att se på saker och ting och
              ett kanske mer kritiskt. Det hör till. Vi är politiker, och vi
              representerar olika uppfattningar. Men i huvudsak är det sakfrågan
              i relation till den konstitution vi har att bevaka som har varit
              vägledande. Det vore ganska tråkigt om dagens debatt skulle visa
              att det var någonting helt annat vi höll på med.
            </seg>
            <seg n="5c44b82f">
              Herr talman! Jag yrkar alltså på godkännande av utskottets anmälan.
            </seg>
          </u>
          <note type="speaker" n="35219c53">
            Anf. 15 MIA SYDOW MÖLLEBY (V):
          </note>
          <u who="mia_sydow_molleby_90f981_w" xml:id="i-7f9ba6f9bf9d6f44-0" n="269a5cba">
            <seg n="660a5bf1">
              Herr talman! Detta känns spännande, tycker jag. Det är min första
              heldagsdebatt om konstitutionsutskottets granskningsbetänkande.
              Det är spännande och nervöst.
            </seg>
            <seg n="9515c18a">
              När jag blev invald i höstas var inte KU det utskott som jag
              trodde att jag skulle hamna i. Jag blev både förvånad och ganska
              hedrad av att få frågan ifall jag kunde tänka mig att sitta i
              konstitutionsutskottet. Som flera tidigare har påpekat är konstitutionsutskottet
              ett viktigt utskott med ett mycket viktigt uppdrag.
            </seg>
            <seg n="1362aa56">
              Jag vill här passa på att tacka kansliet för det fantastiska
              arbete som de har gjort, som har hjälpt mig mycket. För jag tycker
              att det här är jättesvårt, men mycket spännande och roligt. Men
              så är jag också en sådan person som kan grotta ned mig i partistadgar
              och tycka att det är riktigt spännande och intressant.
            </seg>
            <seg n="003d0312">
              Nåväl det svåraste är att skilja på politik och form i sammanhanget.
              Vår uppgift är att granska hur regeringsärendena har handlagts
              och hur enskilda ministrar har skött sin tjänsteutövning. Man
              skulle kunna tycka att regelverket ser ut på ett sätt, och då
              kan det inte vara möjligt att komma fram till något mer än ett
              rätt sätt.
            </seg>
            <seg n="238a3ac8">
              Men det görs alltid en bedömning och en värdering i förhållande
              till regelverk, och på samma sätt som olika domstolar kommer fram
              till olika slutsatser kommer också vi ibland fram till olika ståndpunkter.
            </seg>
            <seg n="4713bf7d">
              Inför denna debatt tittade jag lite grann på debatten från förra
              året. Då nämndes det flera gånger att den dåvarande oppositionen
              inte ansåg att majoriteten hade några kritiska synpunkter på ministrar
              om det inte var så att ministrarna själva hade vidgått att de
              hade gjort fel eller misstag och att det nog inte hade blivit
              så bra. Jag tycker att det är ungefär likadant denna gång.
            </seg>
            <seg n="c5156ebb">
              Vi har tidigare här haft frågan om jordbruksministerns styrning
              av Jordbruksverket uppe. Jordbruksministern har själv sagt vid
              vår utfrågning att han har lämnat felaktiga uppgifter och att
              det inte var bra. Där är utskottet alltså överens om att ministrar
              ska lämna korrekta uppgifter, och vi utgår från att det som skedde
              i detta fall inte ska upprepas.
            </seg>
            <seg n="57ab3649">
              Vi är också överens i utskottet om att uppgifter på regeringens
              hemsida ska vara korrekta och att i de fall som det förekommer
              felaktigheter ska de rättas till så snart som möjligt och så snart
              det uppmärksammas.
            </seg>
            <seg n="4d737388">
              Jag håller med Per-Ingvar Johnsson om det som han tidigare sade
              om att ministern inte har prickats för ministerstyre. Konstitutionsutskottet
              utför nämligen inga prickningar. Ministern får inte heller kritik
              för ministerstyre. Däremot får han kritik för att han gång på
              gång har kommit med felaktiga uppgifter. Både i medierna och i
              riksdagen har han kommit med felaktiga uppgifter.
            </seg>
            <seg n="e50af02a">
              Jag vet inte om det är så mycket bättre med en minister som far
              med osanning än en minister som styr sina myndigheter.
            </seg>
            <seg n="57043e12">
              Gällande det ingångna avtalet om svavelhalter i fartygsbränsle
              som har diskuterats tidigare är vi också helt överens. Där har
              vi kunnat bli det kanske för att vi framför allt har haft synpunkter
              på rutiner som har funnits länge. Där kan man kanske tänka sig
              att det är rutiner som fanns även under den förra regeringen.
              Den aktuella ministern Åsa Torstensson är inte heller längre minister.
              Det kan ha bidragit till att vi har kunnat bli överens i det ärendet.
            </seg>
            <seg n="49a612e6">
              Jag har förstått att det normalt sett är fler reservationer än
              i år då det finns bara sex reservationer. Jag tycker ändå att
              vi förvånansvärt ofta kommer fram till olika uttalanden från utskottet.
              Nästa år kommer jag kanske att tycka någonting helt annat.
            </seg>
            <seg n="28020711">
              I konstitutionsutskottet gäller det som sagt att skilja på politik
              och form, att skilja det politiska innehållet från handläggningen
              och tjänsteutövningen. Det finns saker som vi har granskat där
              vi i utskottet är överens om att det inte finns anledning att
              yttra oss över huvud taget, till exempel i fråga om hanteringen
              av bevarandet av den svenska vargstammen. Här har jag en helt
              annan politisk uppfattning. När beslutet om vargstammens utveckling
              togs i riksdagen reserverade sig Vänsterpartiet.
            </seg>
            <seg n="e08cd1d2">
              Jag tycker att det är knasigt, fel och dumt att skjuta vargar
              när man snarare borde se till att få fler vargar. Om man anser
              att vargstammen ska hållas på en nivå på 210 djur borde man fundera
              över hur man ska se till att få in genetiskt bra material innan
              man börjar skjuta vargar.
            </seg>
            <seg n="c45b77c3">
              Men i detta fall ska utskottet bedöma hanteringen av ärendet
              i förhållande till det riksdagsbeslut som faktiskt har fattats.
              Trots att jag tycker att det var ett dåligt beslut är jag enig
              med övriga ledamöter i utskottet om att inget fel är begånget
              och att det därför inte nu finns någon anledning till något yttrande
              över huvud taget i ärendet.
            </seg>
            <seg n="16052513">
              Detta är ett beslut som kommer att gälla i flera år, och vi får
              hoppas att man åtminstone lyckas få in fler nya vargar i enlighet
              med beslutet.
            </seg>
            <seg n="da7ef828">
              Sedan kan saker vara mer eller mindre irriterande men ändå inte
              formellt fel. Det skulle man kunna tycka om statsministerns uttalande
              angående riksdagens beslut om folkmord i det osmanska riket 1915.
              Utskottet konstaterar att utgångspunkten är att regeringen bör
              tillgodose tillkännagivanden från riksdagen, och om regeringen
              av någon anledning inte vill följa ett tillkännagivande bör den
              informera riksdagen om sina skäl. Men vi konstaterar också att
              statsministern har rätt att uttala sig om riksdagens beslut, sedan
              må vi tycka vad vi vill om det. Vi kan bli irriterade på det,
              men formellt är det inte fel.
            </seg>
            <seg n="2ee46b3c">
              Ett annat exempel på ett irriterande ärende är frågan om återtagandeavtalet
              med Irak. Visst har alla länder ett ansvar att ta emot sina medborgare.
              Men situationen i Irak är sådan att många flyr, och jag tycker
              verkligen inte att Sverige borde trycka på för att Irak ska ta
              tillbaka människor som faktiskt inte vill vara där och som inte
              heller kan skyddas. Det är min uppfattning. Samtidigt avgör regeringen
              hur överläggningar med andra stater ska genomföras, och regeringen
              avgör var ambassader ska öppnas. Att sådana beslut sedan vilar
              på sakliga grunder borde vara självklart, och jag utgår från att
              det är så i detta fall också.
            </seg>
            <seg n="cd22e213">
              Något som har förvånat mig i detta arbete är att vi har så pass
              många ärenden som på olika sätt handlar om att regeringen försöker
              styra medierna och att man dessutom har svårt att skilja på partipropaganda
              och myndighetsinformation. Det är totalt fem olika ärenden som
              berör dessa områden på olika sätt. Det är tyvärr så att utskottet
              är överens endast i det fall som rör jordbruksministerns spridande
              av felaktig information som vi har talat om tidigare och som också
              återkommer senare. I de övriga fyra ärendena är vi inte överens,
              och dessa ärenden kommer att tas upp senare i debatten i dag.
            </seg>
          </u>
          <note n="d2bac6d1">
            Herr talman! Jag yrkar på godkännande av anmälan i reservationerna
            4 och 5 och återkommer senare i debatten.
          </note>
          <note type="speaker" n="bac0952c">
            Anf. 16 TUVE SKÅNBERG (KD):
          </note>
          <u who="tuve_skanberg_437e5c_w" xml:id="i-3e5f66a3066091e6-0" n="184d94c5">
            <seg n="79d1512b">
              Herr talman! Konstitutionsutskottet har under hela våren och
              faktiskt med början för ett år sedan koncentrerat sig för att
              prestera 900 sidor mycket väl genomarbetat material utifrån 26
              anmälningar sedan tidigt förra året.
            </seg>
            <seg n="ffdc8059">
              Jag har sedan 1991 varit verksam som riksdagsledamot på ett eller
              annat vis i samtliga utskott, tror jag. Men jag har inte tidigare
              varit ordinarie ledamot i KU. Det är en ny erfarenhet.
            </seg>
            <seg n="0577d0eb">
              Precis som flera har vittnat om tidigare har jag slagits av den
              kvalitet och den gedigenhet varmed utskottet utför denna granskning.
              Det var 26 anmälningar som alla i början såg ut att ha någon grund.
              Men i de flesta fall var det inte som anmälaren hade tänkt sig
              något att anmärka på.
            </seg>
            <seg n="516a2ee9">
              Jag vill också tacka kansliet som har gjort ett utomordentligt
              arbete. Även om ledamöterna i utskottet har gjort sitt allra bästa
              skulle vi ha stått oss slätt utan ett utomordentligt kvalificerat
              kansli.
            </seg>
            <seg n="b953cb9d">
              Mia Sydow Mölleby återgav på ett alldeles utmärkt och korrekt
              sätt hur granskningen går till. Vi gör vårt bästa för att skilja
              mellan formen och politiken. Vi försöker se om det har gjorts
              något formellt fel även om vi inte delar ministerns uppfattning.
            </seg>
            <seg n="9f289152">
              Även jag har uppfattningar som innebär att jag inte har delat
              uppfattningen i fråga om en del ministrars olika ageranden, till
              exempel i Turkietfrågan när det gäller folkmordet. Men det hindrar
              inte att det inte finns någon kritik mot statsministern i detta
              fall. Han har sin fulla rätt att yttra sig som han har gjort.
            </seg>
            <seg n="3bad070c">
              Denna granskning har kokat ned till att det av de 26 anmälningarna
              inte finns grund för klander av regeringen mer än i ett fåtal
              fall.
            </seg>
            <seg n="b4f06330">
              Vi är överens i utskottet om att jordbruksministern har lämnat
              felaktiga uppgifter. Vi har varit eniga om detta, och då är det
              den formulering som vi har enats om som föreligger. När vi nu
              försöker utveckla detta åt olika håll här ska det ändå för protokollets
              skull sägas att det är den formulering som vi har kommit överens
              om som har grund för sig och som vi alla står bakom.
            </seg>
            <seg n="3eb7cd8b">
              Frågan om svavelutsläpp i Östersjön är ytterligare en fråga som
              vi återkommer till. Denna fråga har visserligen skötts helt i
              enlighet med rutiner, och dessa rutiner har funnits i tiotals
              år. Ändå visar granskningen att regeringen aldrig gjort ett aktivt
              ställningstagande, vare sig denna regering eller tidigare regeringar,
              om den internationella överenskommelsen utan det har skett vad
              man skulle kunna kalla passiv avtalsbildning. Det är utskottets
              gemensamma åsikt att det är otillfredsställande. Likaså bör diarieföring
              och dokumentation bli bättre och publiceringen ske mer skyndsamt.
            </seg>
            <seg n="da81ce6f">
              Det är också otillfredsställande att interpellationerna besvaras
              efter så lång tid. Interpellationerna är ett av de arbetsredskap
              som riksdagen har för att få besked från ministrar. När det går
              lång tid riskerar frågan att förlora sin aktualitet. Därmed blir
              vapnet något mer slött och inte fullt så effektivt.
            </seg>
            <seg n="3c7ae0be">
              Som jag sagt kan en granskningsanmälan mycket väl rendera i att
              vi inte finner någonting värt att kritisera eller över huvud taget
              att ta upp i utskottet. Ändå kan granskningsärendet röra viktiga
              förhållanden. Det kan exempelvis gälla dumpning av kemiska vapen
              samt radioaktivt avfall i Östersjön.
            </seg>
            <seg n="8283292f">
              Förvisso är det så att regeringen inte har gjort något fel och
              inte haft kännedom om något som man inte gått vidare med. Ändå
              är det för mig som ledamot i utskottet klart oroande med de uppgifter
              som denna utredning visat på och även väldigt många andra tidigare
              under 1900-talet, nämligen att stora mängder vapen av olika slag
              dumpats i Östersjön. Regeringen har inte brustit i detta fall,
              men det finns anledning att oroa sig för vad som finns på Östersjöns
              botten.
            </seg>
            <seg n="1e03c5e3">
              Detta ligger inte på vårt bord vi gör en formell bedömning; regeringen
              har inte gjort något fel. Likväl är det oroande att den ena uppgiften
              efter den andra ända sedan andra världskrigets slut, och när det
              gäller senapsgas kanske ända sedan första världskrigets slut,
              visar att det finns grund för att vara orolig.
            </seg>
            <seg n="630b7d19">
              I de trakter där jag bor, i Skillinge på Österlen, händer det
              att fiskare i sina garn får upp till exempel behållare med senapsgas
              och tar in dem till hamn. Det är djupt oroande att detta sker
              i det grunda Östersjön. Det är emellertid inte KU:s ansvar, utan
              det får följas upp av miljövårdande myndigheter i länderna kring
              Östersjön.
            </seg>
            <seg n="35812f3b">
              Herr talman! Med dessa ord avslutar jag den här inledningen.
            </seg>
          </u>
          <note n="742c03fe">
            Information till riksdagen om den nordiska snabbinsatsstyrkan
            (avsnitt 1.1)
          </note>
          <note type="speaker" n="7103fd75">
            Anf. 17 LARS ELINDERSON (M):
          </note>
          <u who="lars_elinderson_7ca042_w" xml:id="i-17f4b52e848dee1d-0" n="cec5ba3c" next="i-71cde0c658d34853-0">
            <seg n="405fa74c">
              Herr talman! Konstitutionsutskottets granskning av regeringens
              hantering av den nordiska snabbinsatsstyrkan gäller framför allt
              frågan om huruvida regeringen och Försvarsdepartementet lämnat
              tillräcklig information till riksdagen för att uppfylla de krav
              som ställs enligt regeringsformen, riksdagsordningen och budgetlagen.
            </seg>
            <seg n="5a31cd32">
              Granskningen gäller flera regeringar och flera olika försvarsministrar.
              Både majoriteten i utskottet bestående av Socialdemokraterna,
              Vänsterpartiet, Miljöpartiet och Sverigedemokraterna och minoriteten,
              som i det här fallet består av de fyra allianspartierna, är överens
              om att den information som lämnats till riksdagen i frågan var
              otillräcklig fram till hösten 2007. Däremot har vi olika uppfattning
              om huruvida informationen och de åtgärder som regeringen vidtog
              i samband med avlämnandet i september 2007 och därefter uppfyller
              de krav som ställs i regeringsformen, riksdagsordningen och budgetlagen.
            </seg>
            <seg n="c004b8d7">
              Jag ska i mitt anförande framför allt förklara varför vi anser
              att regeringen uppfyllt de krav som från och med hösten 2007 och
              framåt varit rimliga att ställa.
            </seg>
            <seg n="85b37048">
              I regeringsformen anges att riksdagen bestämmer hur statens medel
              ska användas. Det är främst genom att anvisa anslag som riksdagen
              beslutar hur statens medel ska användas. Statsbudgetens anslag
              utgör därför riksdagens viktigaste instrument för att fördela
              medel till olika ändamål. I samband med att budgetpropositionen
              avlämnas ska regeringen också lämna så fullständig information
              som möjligt om de förslag som läggs fram i budgeten.
            </seg>
            <seg n="066937c0">
              I riksdagsordningen anges dessutom att regeringen får lämna information
              som inte framgått av budgeten genom skrivelse eller muntligen
              genom ett statsråd vid ett sammanträde i kammaren.
            </seg>
            <seg n="32767b6a">
              I budgetlagen slås fast att regeringens förslag till statsbudget
              omfattar alla inkomster och utgifter, med vissa närmare angivna
              undantag den så kallade fullständighetsprincipen. Dessutom anges
              i lagen att regeringen är redovisningsskyldig inför riksdagen
              avseende statens medel och de övriga tillgångar som står till
              regeringens disposition och att redovisningen ska ge en rättvisande
              bild av verksamheten, det ekonomiska resultatet och ställningen
              samt av förvaltningen av statens medel och övriga tillgångar.
            </seg>
            <seg n="9137bcbe">
              Beslutet att inrätta en militär snabbinsatsstyrka avsedd att
              bidra till EU:s snabbinsatsförmåga fattades i samband med det
              försvarspolitiska beslutet 2004 som en del av förslaget om förändringar
              av de ekonomiska förutsättningarna och den verksamhet som försvarsmyndigheter
              skulle genomföra under åren 20052007 samt om utvecklingen av den
              internationella förmågan och de internationella insatserna.
            </seg>
            <seg n="1880e669">
              I försvarspropositionen angavs att regeringen ansåg att Sverige,
              senast den 1 januari 2008, skulle bidra med styrkor till en sådan
              snabbinsatsstyrka, i första hand tillsammans med Finland. Enligt
              propositionen beräknades det svenska bidraget i det läget uppgå
              till 1 100 personer.
            </seg>
            <seg n="62b39c0c">
              Kostnaderna för det svenska bidraget bedömdes preliminärt uppgå
              till 1 miljard kronor per år när styrkan är operativ. Beloppet
              inkluderade kostnader för utbildning, beredskap, materiel, insatser
              med mera. Regeringen meddelade att den avsåg att återkomma med
              en redovisning av de bedömda kostnaderna när styrkans närmare
              utformning var klarlagd.
            </seg>
            <seg n="39cb156e">
              I budgetpropositionen för 2006 upprepade regeringen att det svenska
              styrkebidraget till den nordiska snabbinsatsstyrkan planerades
              bestå av 1 100 personer och att Försvarsmakten i sitt budgetunderlag
              för 2006 bedömt kostnaderna för uppbyggnaden och utvecklingen
              av styrkan till drygt 2,5 miljarder kronor sammanlagt för åren
              20052008.
            </seg>
            <seg n="6eb86a6e">
              Samtidigt meddelade den dåvarande regeringen att kostnaderna
              skulle rymmas inom de ekonomiska ramar för det militära försvaret
              som riksdagen beslutat i samband med 2004 års försvarspolitiska
              inriktning och att man 2004 uppdragit åt Försvarsförvaltningsutredningen
              att göra en översyn för att sedan lämna förslag till effektiviseringar
              och kostnadsreduceringar inom Försvarsmaktens centrala ledning
              och inom de totalförsvarsgemensamma myndigheterna detta för att
              möjliggöra att det här skulle kunna ske.
            </seg>
            <seg n="6e2474bf">
              I budgetpropositionen för 2007 meddelade den då nytillträdda
              regeringen att arbetet med den nordiska snabbinsatsstyrkan fortlöpte
              enligt plan och att kostnaderna för utvecklingen av det svenska
              bidraget till den nordiska snabbinsatsstyrkan och eventuella insatser
              skulle rymmas inom tillgängliga ekonomiska ramar för det militära
              försvaret.
            </seg>
            <seg n="2409e25f">
              Samma uppfattning framfördes i samband med att budgetpropositionen
              för 2008 avlämnades i september 2007. I propositionen meddelades
              dessutom att EU:s ministerråd våren 2007 hade uttalat att rådet
              under de kommande två åren skulle komma att godta att inom ramen
              för det så kallade Athenaregelverket om gemensamma driftskostnader
              åta sig att bära extrakostnaderna för EU:s medlemsstater när de
              tillhandahåller strategiska flygtransporter för att med kort varsel
              sätta in taktiska insatsstyrkor i enlighet med stridsgruppskonceptet.
            </seg>
          </u>
          <note n="f6460651">
            I propositionen aviserade regeringen att den senare under hösten
            i en skrivelse skulle återkomma till riksdagen med mer detaljerad
            information om insatsgruppen.
          </note>
          <u who="lars_elinderson_7ca042_w" xml:id="i-71cde0c658d34853-0" n="cec5ba3c" prev="i-17f4b52e848dee1d-0">
            <seg n="faf69982">
              Samtidigt meddelades i propositionen att regeringen från och
              med 2008 avsåg att besluta om en redovisningsteknisk förändring
              av de utgifter som belastar anslagsposten Fredsfrämjande truppinsatser
              med innebörden att enbart så kallade särutgifter skulle belasta
              just det anslaget. I propositionen anförde regeringen att den
              från och med då avsåg att redovisa alla belopp avseende fredsfrämjande
              truppinsatser för 2008 och framåt i enlighet med modellen.
            </seg>
            <seg n="d8ed9a02">
              Vad gällde antalet svenska soldater i den nordiska snabbinsatsstyrkan
              angav regeringen att det svenska bidraget skulle uppgå till ca
              2 300 soldater. Vidare framgick att uppbyggnaden av förband för
              snabbinsatsstyrkan följde den tidigare uppgjorda planen och att
              styrkan bedömdes kunna upprätthålla den beslutade beredskapen
              från och med den 1 januari 2008, som tidigare beslutats.
            </seg>
            <seg n="284d62b8">
              I en särskild skrivelse om den nordiska insatsstyrkan samma höst
              lämnade regeringen, som tidigare utlovats, en redogörelse för
              dels arbetet med den nordiska insatsstyrkan inför beredskapsperioden
              den 1 januari30 juni 2008, dels insatsstyrkans planerade sammansättning.
              Av skrivelsen framgick att de ekonomiska konsekvenserna av en
              framtida insats med styrkan var svåra att bedöma samt att en någorlunda
              rättvisande beräkning egentligen inte var möjlig förrän operationsplanen
              fastställts.
            </seg>
            <seg n="54c852cb">
              Det är således, herr talman, först hösten 2007 som riksdagen
              får information från regeringen att utformningen och omfattningen
              av den nordiska insatsstyrkan förändrats i förhållande till försvarsbeslutet
              2004. Från allianspartiernas sida är vi eniga med majoriteten
              i utskottet om att denna information borde ha kommit tidigare.
              Vi tycker däremot inte att det är rimligt att lägga ansvaret för
              dessa brister på den försvarsminister som tillträdde bara två
              veckor innan budgetpropositionen för 2008 lades, särskilt inte
              om man också beaktar de åtgärder som han och Försvarsdepartementet
              har vidtagit därefter.
            </seg>
            <seg n="a3c5d1ed">
              Av Riksrevisionens rapport framgår att Försvarsmakten fortfarande
              under 2007 fortsatte att redovisa uppdaterade kostnadsprognoser
              i budgetunderlagen till regeringen, som avvek från de uppgifter
              som lämnats till riksdagen. Av dessa prognoser framgick att kostnaderna
              för att producera och avveckla insatsstyrkan under åren 20052009
              skulle bli i storleksordningen 4 miljarder kronor i stället för
              de tidigare angivna 2,3 miljarder kronor, som en konsekvens av
              att den nordiska insatsstyrkan vuxit till nära dubbel storlek.
            </seg>
            <seg n="ed9c48b6">
              Detta var sannolikt också den viktigaste anledningen till att
              den då nytillträdde försvarsministern Sten Tolgfors redan två
              veckor efter att budgetpropositionen lämnades gav i uppdrag till
              Ekonomistyrningsverket att tillsammans med Försvarsmakten kraftigt
              stärka ekonomistyrningen i Försvarsmakten. Enligt ministern själv
              i samband med vår utfrågning var det vid det laget tydligt att
              de ekonomiska problem på förbandsanslaget som Försvarsmakten ställdes
              inför våren 2008 handlade specifikt om att kostnaderna för ökningen
              av nordiska insatsstyrkan då började märkas.
            </seg>
            <seg n="e65a0146">
              Enligt vår uppfattning är det från denna tidpunkt regeringen
              på allvar började ta tag i frågan. I budgetpropositionen för 2009,
              som avlämnades hösten 2008, framgick att förberedelsearbetet för
              insatsstyrkan fortskred och att styrkans beredskapsperiod som
              planerat inletts den 1 januari 2008. I propositionen menade regeringen
              att erfarenheterna av arbetet med insatsstyrkan visade på ett
              behov av förstärkt förmåga att planera för de krav och kostnader
              som uppgifter i ett insatsförsvar ställer, vilket mycket väl kan
              tolkas som en bekräftelse på att en sådan förmåga inte hade funnits
              tidigare.
            </seg>
            <seg n="b28b6693">
              Vi menar också att Riksrevisionens rapport stärker vår uppfattning
              att regeringen hösten 2007 tog fasta på att det tidigare hade
              rått brister både i den interna kostnadsbedömningen och i redovisningen
              till riksdagen. Enligt Riksrevisionens uppfattning medförde den
              redovisningsmodell som dittills tillämpats, den så kallade särutgiftsmodellen,
              att den faktiska belastningen på statsbudgeten av en insats med
              insatsstyrkan inte framgick fullt ut. Riksrevisionens samlade
              bedömning var att återrapporteringen var sen, otydlig och otillräcklig
              och att riksdagen därmed inte fått en rättvisande bild. Riksrevisionen
              lämnade dock inga rekommendationer i sin granskningsrapport, vilket
              man normalt brukar göra om man anser att bristerna kvarstår.
            </seg>
            <seg n="3b75fcb4">
              Vi anser att det framgår av såväl Riksrevisionens rapport som
              de svar på utskottets frågor som lämnats i Regeringskansliets
              svarspromemorior och vid utfrågningen av försvarsministern att
              brister både i kostnadsredovisningen och i informationen till
              riksdagen åtgärdats efter hösten 2006, och vi tycker därför att
              det är orimligt att också rikta kritik mot regeringen för perioden
              efter hösten 2007.
            </seg>
            <seg n="7f46f41a">
              Majoriteten säger att det inte ens under hösten 2007, då regeringen
              för första gången återkom till riksdagen med information om att
              utformningen av styrkan förändrats kraftigt, gavs någon precis
              och fullständig information. Det är riktigt, men skälet är och
              det anges av försvarsministern att inte ens regeringen i det läget
              hade en klar bild av situationen.
            </seg>
            <seg n="408ff874">
              Vad gäller antalet deltagande soldater gavs en exakt redovisning
              vid detta tillfälle, medan den kostnadsbedömning som presenterades
              angavs vara behäftad med osäkerhet, bland annat till följd av
              insatsstyrkans flexibla, så kallade skalbara, utformning. Det
              var också detta som enligt försvarsministern var en av anledningarna
              till att han bara några veckor efter sitt tillträde gav i uppdrag
              till Ekonomistyrningsverket att tillsammans med Försvarsmakten
              kraftigt stärka ekonomistyrningen i Försvarsmakten.
            </seg>
            <seg n="47c14cf6">
              Herr talman! Sammanfattningsvis anser vi att regeringarnas information
              till riksdagen brast i tydlighet fram till hösten 2007. Däremot
              anser vi inte att det finns skäl att framföra kritik mot hanteringen
              därefter.
            </seg>
          </u>
          <note type="speaker" n="8895a29b">
            Anf. 18 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-1d05e8a567e9e9a4-3" n="28f81cbe">
            <seg n="f68cdb3f">
              Herr talman! Jag ska hålla mig kort.
            </seg>
            <seg n="3b898598">
              Vad konstitutionsutskottet kommer fram till i granskningen av
              Nordic Battlegroup, den nordiska insatsstyrkan, är att informationen
              om kostnaderna och omfattningen av denna verksamhet har kommit
              alldeles för sent till riksdagen. Det är inte bara lite för sent
              utan många år för sent. Detta är väldigt allvarligt. När vi från
              början, 2004, tog beslut om den försvarspolitiska propositionen
              talade regeringen om en kostnad på 1,1 miljarder. Sedermera visade
              det sig att den blev fyra gånger så stor. Kostnaden blev 300 procent
              mer än man hade uppskattat den till från början.
            </seg>
            <seg n="b446f4f1">
              Det kan till och med vara så att man aldrig hade tagit detta
              beslut om man hade känt till hur stora kostnaderna var. Man kanske
              hade tagit ett helt annat beslut och gjort helt andra överväganden,
              haft andra samarbetsformer eller övervägt att lägga upp dessa
              frågor på andra sätt. Det visade sig också senare att Nordic Battlegroup
              inte har använts i någon större utsträckning, utan vi har fått
              använda andra organisationer även för internationella insatser.
            </seg>
            <seg n="4c86ae59">
              Detta berör i grunden flera regeringar. Mellan 2004 och hösten
              2006 satt en socialdemokratisk regering och var ansvarig för dessa
              frågor, med en socialdemokratisk försvarsminister. Efter valet
              2006 kom en ny regering, med en moderat försvarsminister. Senare
              under mandatperioden byttes denna försvarsminister ut. I grunden
              berör detta ärende alltså tre försvarsministrar och två olika
              regeringar. Utskottet anser att alla berörda borde ha agerat bättre
              och på ett annat sätt.
            </seg>
            <seg n="1eb4dc99">
              Inte ens under hösten 2007, när det egentligen under lång tid
              hade stått klart för alla och envar att kostnaderna skulle överskridas
              ordentligt och när regeringen till slut kom med uppgifter, var
              det fullständiga och heltäckande uppgifter. Jag tycker att det
              framstår som pinsamt för de berörda regeringarna och även för
              riksdagen att vi får de riktiga uppgifterna genom Riksrevisionen
              och dess granskning i stället för ordentligt från regeringen från
              början.
            </seg>
            <seg n="848a04e4">
              Jag tycker att man ska komma ihåg att budgetlagens bestämmelser
              om regeringens redovisningsskyldighet är väldigt grundläggande
              och centrala för att riksdagen ska kunna fatta beslut, för att
              vi ska kunna ha en debatt som fungerar och där vi tar riktiga
              ställningstaganden samt för att informationen mellan regering
              och riksdag fungerar. Detta är alltså en skyldighet och ett åliggande
              för regeringen som flera regeringar och flera försvarsministrar
              har brustit i.
            </seg>
            <seg n="59dc3211">
              Sedan kan man säga att det beror på att Försvarsmakten inte har
              haft koll på sin verksamhet under lång tid, att man inte har haft
              ordning på ekonomin och allting sådant.
            </seg>
            <seg n="96c5917c">
              Det är i grunden riktigt. Då är det ytterligare ett skäl för
              att man ska ha det. Det är inte acceptabelt att låta det gå så
              långa tider innan politiken ställer krav på myndigheter att ha
              kontroll över ekonomin i sina verksamheter. Eftersom Försvarsmakten
              ansvarar för så mycket pengar gäller det i ännu större utsträckning
              än när det gäller små myndigheter med lite resurser.
            </seg>
            <seg n="19fc7b9e">
              Informationen har varit sen, otydlig och otillräcklig. Det säger
              vi med samma ord som Riksrevisionen gjorde tidigare. Det finns,
              tycker jag, ingen anledning att undandra Sten Tolgfors som den
              senaste ministern ansvaret även om man, som vi skriver i betänkandet,
              har tagit itu med frågan under den senaste försvarsministern.
              Det är helt riktigt, och det ska han ha kredd för. Men informationen
              har kommit alltför sent, även från den senaste ministern, till
              riksdagen.
            </seg>
          </u>
          <note type="speaker" n="3497c5f9">
            Anf. 19 PHIA ANDERSSON (S):
          </note>
          <u who="phia_andersson_8d6c76_w" xml:id="i-1f8f610d43d5a620-0" n="9344d950">
            <seg n="3f6b4b08">
              Herr talman! Detta granskningsärende om den nordiska stridsgruppen
              2008 är ett ärende som jag hade förväntat mig att vi skulle kunna
              vara överens om, inte minst med utgångspunkt från att Riksrevisionen
              har granskat ärendet tidigare och riktat kritik mot att regeringarna
              inte har redovisat för riksdagen kostnaderna för att producera,
              beredskapshålla eller avveckla Nordic Battlegroup 2008. Vad gäller
              den tidigare socialdemokratiska regeringen hade den all möjlighet
              att komma med information på våren 2006. Inte heller den borgerliga
              regeringen informerade riksdagen fullt ut, oavsett vilken försvarsminister
              som hade ansvaret.
            </seg>
            <seg n="0287e24e">
              Inte förrän hösten 2007 redovisades antalet soldater till 2 100.
              Riksrevisionen konstaterade dock att de insatskostnader som redovisades
              för riksdagen avvek väsentligt från Försvarsmaktens bedömning.
              Regeringens kostnadsuppgifter för 2 100 soldater motsvarar Försvarsmaktens
              kostnadsuppgifter för 1 100 soldater. Riksdagen fick på så sätt
              inte en fullständig bild av kostnaderna. 400 miljoner av 1 500
              miljoner framgick inte av redovisningen till riksdagen. Riksrevisionen
              slår fast att regeringen styrde Nordic Battlegroup 2008 så att
              kostnaderna skulle rymmas inom de ekonomiska ramarna för Försvarsmakten.
              Kostnaderna blev på det sättet en del av den ordinarie verksamheten,
              och det blev svårt att redovisa de totala kostnaderna för produktionen
              av Nordic Battlegroup 2008.
            </seg>
            <seg n="1e813a5c">
              I budgetpropositionen för 2009 framgår dock att ambitionsnivån
              blev högre än vad som förutsattes i det försvarspolitiska inriktningsbeslutet
              år 2004, vilket medförde att kostnaderna blev högre än vad som
              ursprungligen planerades. Men mer precis än så är inte regeringen
              och har inte varit det fortsatt heller när det gäller att bygga
              upp och beredskapshålla förbandet, detta trots att det i propositionen
              framgick att regeringen skulle återkomma med en redovisning av
              de bedömda kostnaderna när styrkans närmare utformning var klarlagd,
              vilket även framgick av riksdagsbeslutet. Det är först när Riksrevisionens
              granskning läggs på bordet i oktober 2010 som alla kostnader klarläggs.
              Under KU:s granskning har Regeringskansliet styrkt att man inte
              har andra siffror än dem som Riksrevisionen har redovisat.
            </seg>
            <seg n="68fba022">
              Herr talman! Ytterligare en anledning till att vi borde ha varit
              ett enigt utskott är att Riksrevisionens styrelse enhälligt har
              kommit fram till att regeringen inte gav riksdagen en rättvisande
              bild av uppbyggnaden av den nordiska stridsgruppen 2008. Styrelsen
              förutsätter att regeringen och Försvarsmakten beaktar och tar
              till vara Riksrevisionens iakttagelser från granskningen och i
              kommande projekt utvecklar sin information och redovisningen till
              riksdagen. Med andra ord tog man allvarligt på den kritik som
              Riksrevisionen framförde.
            </seg>
            <seg n="3d4c6fe6">
              Dessutom har försvarsutskottet enhälligt delat Riksrevisionens
              uppfattning att informationen till riksdagen kunde ha varit bättre.
              Man påpekar bland annat i utskottets ställningstagande att Riksdagen
              ursprungligen godkände regeringens förslag att få sätta upp en
              stridsgrupp mot bakgrund av att den skulle få kosta ca 1 miljard
              kronor. Regeringen har därefter angett i budgetpropositionen för
              2009 att utgifterna blivit avsevärt större än planerat, men inte
              hur mycket. Försvarsutskottet lyfter däremot fram att Riksrevisionen
              i sin rapport redovisat att kostnaderna för stridsgruppen blev
              fyra gånger dyrare än vad regeringen angav i propositionen 2004.
            </seg>
            <seg n="fe019140">
              Herr talman! I både budgetlagen och regeringsformen finns bestämmelser
              som tydligt anger att regeringen inte kan använda statens medel
              på annat sätt än vad riksdagen har bestämt och att regeringen
              måste lämna en fullständig redovisning över alla medel man avser
              att förbruka under kommande år. Detta faktum tas på fullt allvar
              av Riksrevisionen, av samtliga ledamöter i Riksrevisionens styrelse
              och av försvarsutskottet. Inte någonstans i deras ställningstagande
              har man ansett att redovisningen ökade i tydlighet 2007. Inte
              heller har man ansett att det funnits fullgod information till
              riksdagen om val av en kostnadsmodell med stor osäkerhet. Tvärtom
              är det just det som Riksrevisionen kritiserat regeringen för.
            </seg>
            <seg n="7f276937">
              Att nuvarande regering tagit initiativ till att stärka ekonomistyrningen
              i försvaret genom uppdrag till Ekonomistyrningsverket och Försvarsmakten
              när kostnaderna började synliggöras i verksamheten är vällovligt,
              men det är ingen ursäkt för att inte informera riksdagen om de
              ökade kostnaderna.
            </seg>
            <seg n="9adbce2c">
              Vi socialdemokrater bedömer likt Riksrevisionen, Riksrevisionens
              styrelse och försvarsutskottet att regeringen inte gav en rättvisande
              bild av uppbyggnaden av den nordiska stridsgruppen 2008. Återrapporteringen
              kom för sent, var otydlig och otillräcklig bland annat avseende
              kostnaderna och stridsgruppens storlek. För det finns inga förmildrande
              omständigheter; där delar vi helt Riksrevisionens uppfattning.
            </seg>
            <seg n="6d223540">
              Herr talman! Jag vill med detta sagt yrka på godkännande av utskottets
              anmälan i denna del.
            </seg>
          </u>
          <note n="c6089c35">
            Förhandsprövning av nya programtjänster (avsnitt 2.5)
          </note>
          <note type="speaker" n="ac440cdf">
            Anf. 20 CECILIA BRINCK (M):
          </note>
          <u who="cecilia_brinck_57afa5_w" xml:id="i-b14e0e26962670d1-0" n="a6c9e759">
            <seg n="9e686e54">
              Herr talman! I december förra året beslutade regeringen att införa
              ett system med förhandsprövning av nya programtjänster i public
              service-företagen, alltså Sveriges Radio, Sveriges Television
              och Utbildningsradion. Detta beslut bygger bland annat på ett
              meddelande från EU-kommissionen som handlar om tillämpning av
              regler för statsstöd till public service.
            </seg>
            <seg n="d4e4b533">
              Regeringen meddelade i propositionen Utveckling för oberoende
              och kvalitet Radio och TV i allmänhetens tjänst 20102013 från
              2009 att man tänkte ta fram en modell för hur förhandsprövningen
              skulle kunna ske. I propositionen, som antogs av riksdagen utan
              någon reservation i den delen, föreslogs som nytt villkor för
              den kommande sändningsperioden att nya permanenta programtjänster
              eller andra tjänster av större betydelse inom ramen för kärnverksamheten
              som de tre företagen vill lansera under tillståndsperioden ska
              anmälas till regeringen för godkännande.
            </seg>
            <seg n="8101a0f2">
              I regeringsbeslutet från förra året finns en modell för förhandsprövning
              som anger vem som ska utföra prövningen Myndigheten för radio
              och TV vad prövningen ska innefatta och ett remissförfarande med
              öppen konsultation, där myndigheten ska inhämta synpunkter på
              den anmälda tjänsten.
            </seg>
            <seg n="13e61b92">
              Vad har då detta för konstitutionell relevans? Ja, det är en
              bra fråga. Anmälaren hävdar att regeringens beslut om förhandsprövning
              kan utgöra en överträdelse av yttrandefrihetsgrundlagens censurförbund.
              Utskottets utredning visar tydligt att så inte är fallet, och
              jag vill ta tillfället i akt och påpeka att inte ens utskottsmajoriteten
              hävdar att regeringens beslut innebär en sådan överträdelse.
            </seg>
            <seg n="c28a354e">
              I majoritetens ställningstagande finns förvisso en skrivning
              om att det kan ifrågasättas om det som man kallar för detaljstyrning
              via anslagsvillkoren i förlängningen är förenlig med tankegångarna
              bakom yttrandefrihetsgrundlagen, vilket är en ganska vag formulering.
              Det handlar nämligen inte om programinnehåll, utan det handlar
              om programtjänster, och det är en helt annan sak. Det kan exempelvis
              röra sig om start av en helt ny kanal, det kan röra sig om start
              av en ny tjänst på Internet etcetera. Programinnehållet ska inte
              prövas. Det är dessutom public service-företagen själva som avgör
              vilka tjänster som ska anmälas för förhandsprövning.
            </seg>
            <seg n="c592a8ce">
              Varför är vi då ändå oense? kan man fråga sig. Jo, det är huvudsakligen,
              tror jag, därför att det här granskningsärendet ganska snabbt
              har kommit att handla om andra saker än de som anmälaren egentligen
              tar upp. Det har kommit att handla om skillnader i synen på public
              service-företagens uppdrag och deras ansvar. Det handlar om att
              vi i grunden har ganska olika bild av hur verkligheten på medieområdet
              ser ut. Jag kommer tillbaka till det om en liten stund. Och det
              handlar också om skillnader i synen på EU och de konsekvenser
              medlemskapet i EU har.
            </seg>
            <seg n="a003e8d5">
              Herr talman! För Sverigedemokraterna är detta rätt enkelt. De
              är emot EU och de beslut som fattas inom de europeiska organisationerna,
              och ett meddelande från kommissionen är inte direkt rättsligt
              bindande för medlemsstaterna. Därför tycker Sverigedemokraterna
              att Sverige kan strunta i det. Nu har de skrivit ihop sig i ett
              ställningstagande med Socialdemokraterna, Vänstern och Miljöpartiet
              som inte innehåller ett ord om EU, men det får de stå för själva
              så småningom i debatten.
            </seg>
            <seg n="00c3194a">
              Men för de andra partierna i utskottsmajoriteten är det lite
              mer komplicerat. Det är lite grann som om det inte har hänt så
              mycket i medievärlden de senaste 30 åren. Man tycks mentalt fortfarande
              befinna sig i en situation där vi har en eller två och möjligen
              till och med tre statliga tv-kanaler, public service-kanaler.
              Vi har några public service-radiokanaler, och vid sidan om har
              vi en eller annan uppstickare som bedriver tv- och radioverksamhet
              på kommersiell grund. Det är verksamheter som inte betyder särskilt
              mycket som man tvingas acceptera, fastän man egentligen inte riktigt
              gillar dem och gärna vill avfärda som marginella. För en del debattörer
              ingen i utskottet vill jag påpeka räcker det med att använda ordet
              kommersiell för att ha definierat ut någonting ur debatten. Men
              det är den avgiftsfinansierade public service-verksamheten som
              står i centrum. Det är den som är viktig och den som är relevant.
            </seg>
            <seg n="786ad1fa">
              Med det perspektivet blir det naturligtvis otroligt svårt att
              acceptera en ordning där de kommersiella aktörerna har inflytande
              på processer som rör public service-företagen processer där kommersiella
              medieföretag i en öppen konsultation kan få ha synpunkter på de
              programtjänster som Sveriges Television, Sveriges Radio och Utbildningsradion
              vill starta för radio- och tv-avgiftspengar. Jag återkommer med
              viss ihärdighet till detta, för det är nämligen det som är kärnan
              i ärendet. Det handlar om regler för statsstöd och vad man får
              lov att göra för sådana pengar.
            </seg>
            <seg n="3d90a5cf">
              Herr talman! Utskottets majoritet förefaller dessutom vara av
              uppfattningen att regeringen i allmänhet och kulturministern i
              synnerhet är mot public service och försöker montera ned den.
              Den uppfattningen saknar helt stöd i verkligheten, vilket kulturministern
              visade rätt tydligt när hon utfrågades i utskottet och fick denna
              fråga ganska direkt.
            </seg>
            <seg n="26db5a09">
              Majoriteten i utskottet kritiserar också beredningen av ärendet
              i Regeringskansliet. Den kritiken har vi svårt att förstå, eftersom
              regeringen har gjort exakt det den lovade att göra i den proposition
              som riksdagen antog hösten 2009, nämligen återkomma med förslag
              på hur förhandsprövningen ska se ut i praktiken.
            </seg>
            <seg n="a616bbcf">
              Herr talman! Public service, radio och tv i allmänhetens tjänst,
              är någonting otroligt viktigt. Där finns det möjlighet att göra
              sådant som inte får utrymme i andra kanaler. Man behöver inte
              ängsligt snegla på tittarsiffror och lyssnarsiffror. Man kan producera
              smala program som inte är kommersiellt gångbara. Det här är en
              enormt viktig uppgift. Och för att kunna utföra den uppbär public
              service-företagen offentligt stöd, i Sverige i form av en, som
              det heter, frivillig avgift, men den betraktas lika fullt som
              statsstöd enligt EU:s regler.
            </seg>
            <seg n="fbc1bd6d">
              Med denna privilegierade ställning följer också ett betydande
              ansvar. Regeringen får förena beslut om medelstilldelning till
              public service-företagen med vissa villkor, de så kallade anslagsvillkoren.
              Och det är det som kommissionens meddelande egentligen handlar
              om. De medieföretag som uppbär statligt stöd måste se till att
              de inte genom sin särställning begränsar och förvanskar konkurrensen
              på marknaden. Det är grundläggande principer för statsstöd om
              vilka vi, åtminstone tidigare, har varit hyfsat eniga tvärs över
              parti- och blockgränserna. Men så förefaller det inte vara längre,
              och jag beklagar det.
            </seg>
            <seg n="b7aafee4">
              Därmed vill jag ansluta mig till den tidigare gjorda anmälan
              av betänkandet.
            </seg>
          </u>
          <note type="speaker" n="ffd27bec">
            Anf. 21 KARIN GRANBOM ELLISON (FP):
          </note>
          <u who="karin_granbom_ellison_a3fde9_w" xml:id="i-1981fa85415f69e3-1" n="ce4effb4">
            <seg n="99915547">
              Herr talman! Låt mig först säga att alla partier har uttalat
              att ordningen med förhandsprövning av nya programtjänster inte
              strider mot yttrandefrihetsgrundlagen. Förhandsprövningen handlar
              inte om prövning av programinnehåll eller vilket program som sänds
              när eller i vilken kanal. Vad det handlar om är att en prövning
              kan bli aktuell om public service-bolagen vill starta en ny tjänst,
              finansierad med skattebetalarnas pengar, som kan komma att påverka
              marknaden.
            </seg>
            <seg n="27f1ba1b">
              För att försöka vara konkret, låt mig ge ett hypotetiskt exempel.
              Skulle SVT:s nyhetsprogram också börja tryckas som tidning skulle
              det kunna påverka marknaden. En förhandsprövning skulle kunna
              behöva göras innan en sådan tjänst kan starta.
            </seg>
            <seg n="1222a72c">
              Även tidigare har det funnits krav på prövning av nya tjänster
              inom public service. För en tid sedan utfärdade EU ett meddelande
              om tillämpningen av reglerna om statligt stöd till radio och tv
              i allmänhetens tjänst. Vi i Sverige har att förhålla oss till
              detta meddelande. Därmed har reglerna om förhandsprövning ändrats
              något.
            </seg>
            <seg n="d6d07653">
              Även företrädare för Sveriges Radio har i KU:s utfrågning sagt
              att regeringen i ljuset av meddelandet säkerligen gjort den svenska
              regleringen så lite långtgående som möjligt. De svenska reglerna
              anger exempelvis att det är public service-bolagen som själva
              ska avgöra när de ska anmäla en tjänst för prövning.
            </seg>
            <seg n="25cb5a46">
              Vi i Folkpartiet menar att regeringens beslut är rimligt avvägt
              för att hitta en balans mellan public service, det vill säga de
              skattefinansierade mediebolagen, och de privata mediebolagen som
              ska verka utan skattemedel. Vi i Folkpartiet kommer att följa
              hur praxis i anmälningar och beslut blir. Visar det sig att den
              myndighet som genomför prövningen skulle vara klåfingrig och besluten
              onödigtvis hindra utvecklingen av public service får vi återuppta
              diskussionen. I dagsläget ser vi emellertid inte att det finns
              anledning att befara problem med dagens ordning.
            </seg>
            <seg n="753982f2">
              På tal om klåfingrighet och oppositionens påstående att Alliansen
              alltmer skulle vilja detaljstyra public service tog jag fram kulturutskottets
              senaste betänkande om mediefrågor. Där behandlas motionsyrkanden
              om radio och tv i allmänhetens tjänst, och någon större opposition
              mot förda mediepolitik kunde inte iakttas då det var dags att
              visa korten.
            </seg>
            <seg n="695ee630">
              Hur var det då med detaljstyrningen? Jo, Socialdemokraterna hade
              en enda reservation i betänkandet, och den handlade inte om mer
              frihet för public service utan yrkade i stället på mer sport-
              och landslagsevenemang i SVT.
            </seg>
            <seg n="6467fa1f">
              I veckan kommer direktiv till en utredning om framtida public
              service. Den utredningen förtjänar debatt och diskussion. Public
              service spelar en viktig roll i medielandskapet och ska så göra
              i framtiden.
            </seg>
            <seg n="73352b58">
              Inom det område som KU har att ta ställning till, nämligen om
              regeringens beslut om förhandsprövning av nya programtjänster
              strider mot grundlagen, kan vi i Folkpartiet lämna klart besked
              i dag. Förhandsprövningen strider inte mot censurförbudet, och
              redaktionernas oberoende kan inte anses ha trätts förnär. Regeringen
              förtjänar ingen anmärkning för hanteringen av förhandsprövningar
              av nya programtjänster.
            </seg>
          </u>
          <note type="speaker" n="74a76733">
            Anf. 22 TUVE SKÅNBERG (KD):
          </note>
          <u who="tuve_skanberg_437e5c_w" xml:id="i-3e5f66a3066091e6-1" n="184d94c5">
            <seg n="884ceb4d">
              Herr talman! Bakgrunden till detta granskningsärende är en anmälan
              där det hävdas att införandet av ett system med förhandsprövning
              av nya tjänster från Sveriges Radio, SVT och UR skulle strida
              mot yttrandefrihetsgrundlagens krav på public services ställning
              som oberoende medieföretag.
            </seg>
            <seg n="87082061">
              KU har vid granskningen, såväl från regeringspartiernas som från
              oppositionens sida, funnit att denna förhandsprövning inte kan
              anses strida mot yttrandefrihetsgrundlagens krav och censurförbud.
              Prövningen rör inte innehållet i radio- och tv-program utan enbart
              om nya tjänster som en ny tv-kanal eller, som vi nyss hörde, tidning
              ska bekostas med offentliga medel. Utskottet är alltså enigt om
              att förhandsprövningen inte kränker den redaktionella friheten.
            </seg>
            <seg n="6f5ff0c6">
              Sedan delar utskottet sig i två särskrivningar, där oppositionen
              inte helt oväntat gör en annan bedömning av regeringens bristfällighet
              i beredningen av ärendet. Man ogillar detaljstyrningen av anslagsvillkoren
              och gör bedömningen att en sådan utveckling kan diskuteras liksom
              om den är önskvärd.
            </seg>
            <seg n="d812287f">
              Jag medger att en utveckling alltid kan diskuteras, och man kan
              ha olika mening om huruvida den är önskvärd. Det är dock inte
              Konstitutionsutskottets uppgift i granskningen. Vi talar inte
              om vad som är önskvärt eller vilken utveckling vi gärna vill se.
              Det får våra kolleger göra i andra utskott eller så får vi göra
              det här i kammaren i andra ärenden. KU:s granskning handlar inte
              om en önskvärd utveckling politiskt sett utan om regeringen har
              brustit, och det är vi överens om att regeringen inte har gjort
              vad gäller förhållandet till yttrandefrihetsgrundlagen.
            </seg>
            <seg n="123077c9">
              Det finns inget av konstitutionellt intresse i anmälan eller
              i oppositionens önskan om en annorlunda framtida utveckling. Oppositionens
              gemensamma text innehåller, såvitt jag kan se, inget av konstitutionellt
              intresse.
            </seg>
          </u>
          <note type="speaker" n="1ad5b83e">
            Anf. 23 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-c8b4684b5f31d998-0" n="28f81cbe" next="i-4d43706d67af3701-0">
            <seg n="631090b3">
              Herr talman! Detta ärende betraktar jag som ett av de viktigaste
              i årets granskning. De slutsatser som regeringsrepresentanterna
              kommer med är förvånande och förbryllande. Det är synd att vi
              inte har kunnat enas, för det skulle stärka KU:s roll i denna
              fråga. Framför allt skulle det hedra regeringspartierna om de
              erkände att regeringen här har lagt fram förslag och vidtagit
              åtgärder på ett sätt som man inte borde ha gjort.
            </seg>
            <seg n="e2565aad">
              Vad regeringen gör i ärendet om förhandsgranskning av public
              service är att runda riksdagen, radio- och tv-lagen och yttrandefrihetsgrundlagen.
              I stället för att värna en oberoende public service och en självständighet
              och integritet för public service-företagen har vi fått en förhandsprövning
              av nya tjänster inte enskilda program men nya tjänster som riskerar
              att långsiktigt påverka och skada public services möjligheter
              att fungera som en oberoende, fri och självständig medieaktör.
              Det gäller både Sveriges Radio och Sveriges Television.
            </seg>
            <seg n="175c0324">
              Medielandskapet ändrar sig snabbt i dag. Vapnet att förhandsgranska
              nya tjänster kan på en mediemarknad i förändring ganska fort påverka
              stort. Unga människor ändrar sitt beteende från ett år till ett
              annat och använder ny teknik för att ta till sig nyheter, lyssna
              på musik med mera.
            </seg>
            <seg n="69b5099a">
              Om inte public service får följa med i denna utveckling kan det
              ganska snabbt skapa en helt annan marknad, och jag tror att det
              är syftet. Framför allt ser Moderaterna i regeringen detta som
              en möjlighet att stärka den kommersiella mediemarknaden på bekostnad
              av public service.
            </seg>
            <seg n="166f4bc8">
              Det man kan ta som intäkt för detta påstående är att regeringen
              när den gjorde denna förändring inte gick till riksdagen, vilket
              borde ha varit en självklarhet vid införandet av en så stor förändring
              som en förhandsgranskning av nya tjänster, utan man gick genom
              ett kryphål som kallas anslagsvillkor.
            </seg>
            <seg n="e91ef4b1">
              Anslagsvillkor infördes i samband med den nya radio- och tv-lagen
              för ganska länge sedan och kom till för att regeringen ska kunna
              ställa krav på ekonomisk redovisning och revision och vid uppbyggnad
              av nya lokalstationer med mera. Det har inte med programverksamheten
              att göra utan gäller detaljer i ekonomin.
            </seg>
            <seg n="f9b950c7">
              För att skydda oberoende och självständighet har vi ett system
              där public service inte är en statlig organisation som styrs direkt
              av regeringen. Om det ska ske stora förändringar måste man gå
              via riksdagen och sändningsvillkoren. Det ska tas beslut i riksdagen
              som ska föregås av en prövning av om förändringen är förenlig
              med yttrandefrihetsgrundlagen och radio- och tv-lagen. Det är
              garantin.
            </seg>
            <seg n="31fa7e6d">
              När regeringen går via anslagsvillkoren och förändrar stort som
              smått och påverkar förutsättningarna för public service gör man
              en kringgående rörelse för att slippa riksdagens bedömning. Man
              kan inte tolka det på något annat sätt. Det är inte meningen att
              anslagsvillkoren ska användas på detta sätt.
            </seg>
            <seg n="22c8a9ad">
              I paketet om förhandsgranskning finns en formulering om att de
              nya tjänsternas marknadspåverkan ska bedömas och behandlas av
              konkurrenterna. De ska sedan ge besked om de tycker att det påverkar
              deras förutsättningar och marknad. För mig är det ganska uppenbart
              att syftet då är att påverka public service långsiktigt.
            </seg>
            <seg n="6177fe9d">
              Det är en hedervärd hållning. Man får mycket väl ha en sådan
              åsikt och tycka att public service är för stort, når för många
              människor och har för stor påverkan och att vi skulle kunna ha
              privata aktörer som har större påverkan och tar en större marknadsandel.
              Det är många inom borgerligheten, och särskilt inom Moderaterna,
              som tycker så men inte alla.
            </seg>
            <seg n="a9e65ea6">
              Ska man genomföra förändringar som långsiktigt underminerar möjligheterna
              för public service att klara av sitt uppdrag som det ser ut i
              dag ska man gå genom riksdagen. Beslutet ska tas av riksdagen
              här i kammaren och helst av en bred majoritet så att vi inte ändrar
              grundläggande förutsättningar kortsiktigt.
            </seg>
            <seg n="1fe574ab">
              Nu har vi en majoritet i konstitutionsutskottet som anser att
              detta inte har gått rätt till och som ifrågasätter regeringens
              hantering. Vad händer då? Det får vi se. Det är tydligt att regeringsrepresentanterna
              än så länge slår ifrån sig dessa frågor. Det rimliga vore att
              regeringen tillsätter en parlamentarisk utredning det brukar föregå
              nya sändningstillstånd och större förändringar av denna verksamhet
              och återkallar den förhandsprövning man infört genom anslagsvillkoren,
              i väntan på att den parlamentariska utredningen får lägga fram
              ett nytt förslag som är i enlighet med det system vi har för en
              oberoende och självständig public service.
            </seg>
            <seg n="08365abe">
              Än så länge tyder ingenting på att regeringen är beredd att göra
              det, men jag tycker att det är väldigt viktigt. Jag tror att jag
              har många med mig inom oppositionen här i riksdagen och inom riksdagens
              majoritet för en sådan förändring. Om inte regeringen förstår
              att det här är en viktig signal tror jag att det kommer att hända
              saker i riksdagen på andra sätt. Man kommer att försöka ta initiativ
              för att få en ordning som fungerar.
            </seg>
            <seg n="500c3028">
              Det som vi har att ta ställning till i dag är frågan om förhandsgranskning.
              Där är majoriteten i konstitutionsutskottet, utifrån konstitutionella
              grunder, mycket kritisk mot regeringens hantering. En långsiktig
              förändring i enlighet med det som kan tänkas bli genom den nya
              förhandsgranskningen är saker som måste tas upp i riksdagen för
              beslut. Det bör inte genomföras genom en förändring i anslagsvillkoret
              och runda riksdagen på det sätt som regeringen har gjort i det
              här fallet.
            </seg>
            <seg n="222c95d1">
              Jag vill för övrigt yrka bifall inte till anmälan i någon reservation
              i det här ärendet utan till anmälan i reservationerna 4 och 5
              som kommer upp senare.
            </seg>
          </u>
          <note n="f4563b16">
            Anf. 24 HELENE PETERSSON i Stockaryd (S):
          </note>
          <u who="peter_eriksson_7d6fe4_w" xml:id="i-4d43706d67af3701-0" n="28f81cbe" prev="i-c8b4684b5f31d998-0">
            <seg n="b4056f15">
              Herr talman! Fria och självständiga medier är en förutsättning
              för yttrandefrihet och för den mångfald i nyhetsförmedling och
              opinionsbildning som är av stor betydelse i ett demokratiskt samhälle.
              Uppdraget för radio och tv i allmänhetens tjänst handlar i vid
              mening om att självständigt och oberoende av utomstående ekonomiska,
              politiska och andra intressen erbjuda ett programutbud som är
              tillgängligt för alla, speglar hela landet och kännetecknas av
              god kvalitet, allsidighet och relevans oavsett genre.
            </seg>
            <seg n="e8676580">
              Så inleds regeringens proposition Utveckling för oberoende och
              kvalitet Radio och TV i allmänhetens tjänst 20102013 . Sverige
              har en stark yttrande- och tryckfrihet. Den är även accepterad
              i Europeiska unionen. Vi anmälde den när vi inträdde, och de gånger
              vi har tagit strid har EU accepterar att vi har den grundlagen.
              Det finns även inskrivet i vår grundlag att unionen inte kan besluta
              om sådana saker som är grundlagsfästa i Sverige.
            </seg>
            <seg n="12bb0678">
              I fler hundra år har vi, mer eller mindre, alltid värnat om rätten
              att i tryckt skrift och på senare tid också via tråd eller etern
              förmedla åsikter och yttranden till allmänheten. Men det är inte
              alltid beslutsfattarna har kunnat hålla fingrarna borta från att
              på ena eller andra sättet försökt styra och även begränsa möjligheten
              till det fria ordet. Läser man yttrande- och tryckfrihetens historia
              framgår det tydligt att försvaret i alla tider har funnits men
              att det har varierat i styrka över tid.
            </seg>
            <seg n="7612d7f8">
              Medieföretagens oberoende är garanterat genom grundlagen. Det
              är fria, självständiga redaktioner som avgör vad som ska sändas
              eller publiceras. Varje företag svarar för att verksamheten bedrivs
              självständigt i förhållande till statsmakterna, olika intresseorganisationer
              och andra maktcentrum, och det får inte heller förekomma att något
              som är avsett att framföras först måste granskas av en myndighet.
              Myndigheterna får inte heller ingripa på grund av det förväntade
              innehållet i ett program.
            </seg>
            <seg n="7757fd64">
              Vad gäller förhandsgranskning av programtjänster är det, som
              talare före mig också har sagt, alltså inte granskning av innehållet
              i program som vi har som ärende i dag. KU har, som några också
              påpekat, enigt konstaterat att det beslut regeringen har fattat
              inte strider mot censurförbudet i yttrandefrihetsgrundlagen. Men
              det finns andra saker som vi också tittat lite närmare på i KU.
              KU har faktiskt en uppgift som varningsklocka när ett beslut börjar
              tangera gränsen. Jag tycker att det är viktigt att påpeka att
              KU inte bara kan skriva den dagen man har gått över gränsen, utan
              vi ska agera som den gode revisorn, som många säger, och också
              som en vakthund i de här sammanhangen.
            </seg>
            <seg n="1f2382a1">
              Vi ser att även om regeringen inte överskrider gränsen har detaljstyrningen
              av public service-företagen genom anslagsvillkoren ökat över tid,
              och där kanske vi kan titta längre tillbaka också. Vi ska vara
              uppmärksamma på detta, för det kan påverka företagens oberoende
              ställning, verksamhetens utformning och i en förlängning även
              programmens innehåll. Utvecklingen av villkoren har enligt vår
              mening inte gått i önskvärd riktning.
            </seg>
            <seg n="bf9c70c7">
              Något som är ytterligare lök på laxen är att det denna gång har
              fått en helt annan karaktär när det gäller villkoren, och vi i
              majoriteten anser att det kan ifrågasättas om kravet på förhandsprövning
              utifrån marknadspåverkan över huvud taget överensstämmer med det
              beslut riksdagen fattade i de senaste allmänna riktlinjerna. Peter
              Eriksson har gått igenom den här saken mycket väl.
            </seg>
            <seg n="f7f05864">
              I propositionen tas regeringens förslag upp under rubriken Nya
              tjänster. Nya permanenta programtjänster eller andra tjänster
              av större betydelse inom ramen för kärnverksamheten och den kompletterande
              verksamheten som Sveriges Radio, Sveriges Television och Utbildningsradion
              vill lansera under tillståndsperioden ska anmälas till regeringen
              för godkännande. Anmälan ska innehålla en motivering som utgår
              från tjänstens värde för publiken och relevans för uppdraget i
              allmänhetens tjänst.
            </seg>
            <seg n="228eecb3">
              Så långt är allt väl. I riksdagsbehandlingen fanns ingen avvikande
              åsikt i denna del. I propositionen om sändningstillståndet för
              perioden 20072012 skriver även den socialdemokratiska regeringen:
              Programföretagen får inte utan regeringens medgivande förändra
              sin kärnverksamhet i betydande omfattning genom att exempelvis
              starta permanenta nya programkanaler eller liknande tjänster.
              Vår regering sade inte heller någonting om the public value, det
              vill säga allmänhetens relevans för tjänsten. Man sade att de
              var tvungna att anmäla till regeringen om man ville införa någon
              ny tjänst.
            </seg>
            <seg n="afc27082">
              Sveriges Television och Sveriges Radio har aldrig varit positiva
              till detta. De avstyrkte all anmälningsplikt i sina remissyttrande
              redan 2006 och är fortfarande kritiska till förhandsprövning,
              vilket jag inte tycker är så konstigt. Men UR tillstyrkte, och
              Sveriges Författarförbund ansåg att man också skulle ställa sig
              frågan vilket mervärde lyssnare respektive tittare skulle få av
              tjänsten.
            </seg>
            <seg n="dfd38166">
              I nuvarande allmänna riktlinjer inför kommande sändningstillstånd
              kom alltså begreppet tjänstens värde för publiken in, men begreppet
              marknadspåverkan kom in i anslagsvillkoren. Det står alltså ingenting
              om detta i riktlinjerna. Frågan är om detta krav överensstämmer
              med de av riksdagen beslutade riktlinjerna. Vi tycker inte det.
            </seg>
            <seg n="808ef9e0">
              Vi är också kritiska till beredningen i stort. En så stor förändring
              som riskerar företagens oberoende och i en förlängning kanske
              även påverkar yttrandefriheten skulle enligt vår mening ha gått
              tillbaka till riksdagen. Det hade funnits tid om kulturministern
              kände att svensk tillämpning eller regeringens förslag till riksdagen
              inte överensstämde med kommissionens meddelande. Propositionen
              lämnades till riksdagen den 4 juni 2009, meddelandet kom den 27
              oktober och riksdagen fattade beslut ungefär en månad senare,
              den 19 november. Jag kan också tycka att det är en kort tid mellan
              den 27 oktober och den 19 november, men hade man inte hunnit analysera
              meddelandet under de veckorna hade det funnits andra sätt att
              komma tillbaka till riksdagen. Det vet regeringen. Det fanns stora
              möjligheter till det. Men i stället fick en utredare i uppdrag
              att föreslå hur det praktiskt ska genomföras, och kravet hamnade
              i de av regeringen beslutade anslagsvillkoren. Alltså rundades
              riksdagen helt i fråga om hanteringen och beslutet om förhandsprövning
              utifrån marknadspåverkan.
            </seg>
            <seg n="1795365e">
              Kravet hamnar i en gråzon eftersom kulturministern i utfrågningen,
              och även departementet i ett pressmeddelande, påpekar att företaget
              självt avgör vilka tjänster som ska anmälas. Med andra ord: Varför
              ställa krav på en anmälningsskyldighet som det egentligen inte
              finns något krav på att uppfylla och framför allt en oklarhet
              i vad som ska anmälas? I kommissionens meddelande skrivs väsentligt
              nya tjänster.
            </seg>
            <seg n="7b5e6bae">
              Slutligen tycker jag att man kan ställa sig frågan: Hade denna
              form av förhandsprövning över huvud taget behövt införas i Sverige?
              Enligt kommissionens meddelande ska specifika särdrag beaktas
              i varje nationellt system, och vi har i Sverige inte de problem
              som andra nationer har med sina public service-företag där både
              statlig finansiering och reklamfinansiering tillåts.
            </seg>
            <seg n="ee2fdc63">
              Vi har ett väl inarbetat system med att offentligt pröva utvecklingen
              av public service genom begränsade sändningstillståndsperioder
              där det inför varje ny period sker en utredning, beslutet föregås
              av ett brett remissförfarande och en proposition till riksdagen.
            </seg>
            <seg n="4f16df6c">
              Nordisk public service har ett internationellt högt anseende,
              vilket till betydande del beror på ett långtgående oberoende.
              Vi har heller inte ändrat vårt finansieringssystem sedan inträdet
              i EU, vilket är en styrka. Det tror jag att vi ska ta i beaktande
              inför nästa programperiod, men den frågan behandlas i ett annat
              sammanhang och inte av KU.
            </seg>
            <seg n="fde65ebf">
              KU är tillsatt för att granska regeringens tjänsteutövning men
              också för att värna om Sveriges grundlagar. Här finns en uppenbar
              risk för att den utveckling vi ser i förlängningen inte kommer
              att vara förenlig med yttrandefrihetsgrundlagens tankegångar och
              intentioner.
            </seg>
            <seg n="1c78aa54">
              Med detta, herr talman, yrkar jag på godkännande av utskottets
              anmälan i denna del.
            </seg>
          </u>
          <note type="speaker" n="d04ecf2e">
            Anf. 25 MIA SYDOW MÖLLEBY (V):
          </note>
          <u who="mia_sydow_molleby_90f981_w" xml:id="i-7f9ba6f9bf9d6f44-1" n="269a5cba">
            <seg n="6a3c6751">
              Herr talman! Jag vill börja med att påpeka att det tidigare i
              talarstolen lite grann lät som att det inte finns anledning till
              synpunkter i och med att utskottet inte anser att beslutet strider
              mot censurförbudet. Det kan ju vara så att det under tiden man
              utreder en anmälan framkommer uppgifter om andra felaktigheter
              än just de som anförts i anmälan. Så var fallet med ministerstyre
              och Jordbruksverket, där vi hittade andra felaktigheter, och så
              är fallet här. Vi är överens om att det inte strider mot censurförbudet,
              men sedan är vi inte lika överens.
            </seg>
            <seg n="bea8c0d3">
              När riksdagen fattade sitt beslut om sändningsvillkoren för 20102013
              nämndes inte marknadspåverkan som en bedömningsgrund för om en
              ny programtjänst skulle få starta. I propositionen förslogs att
              nya permanenta programtjänster eller andra tjänster av större
              betydelse skulle anmälas till regeringen för godkännande. Grunden
              för bedömning av en ny tjänst skulle vara att den hade ett tillräckligt
              stort värde för allmänheten. Nu har det lagts till en skrivning
              om tjänstens eventuella marknadspåverkan, och konkurrenter ska
              få tycka till om tjänsten påverkar marknaden eller inte.
            </seg>
            <seg n="b01fd922">
              Public service-företagen har i uppdrag att se till att alla har
              tillgång till oberoende radio och tv. Programmen ska utformas
              så att de tillgodoser skiftande förutsättningar och intressen
              hos befolkningen i hela landet. Med det tillägg som nu finns i
              anslagsvillkoren tycker jag att det blir ganska märkligt.
            </seg>
            <seg n="59b1dff2">
              Om public service-bolagen utför sitt uppdrag bra borde väldigt
              många välja att se och lyssna på Sveriges Television, Sveriges
              Radio och Utbildningsradion. Att deras programutbud når och intresserar
              många, helt i linje med deras uppdrag, kan nu vara till nackdel
              när det ska bedömas om de ska få utveckla verksamheten med nya
              kanaler eller andra tjänster.
            </seg>
            <seg n="4157bd9e">
              Vad händer till exempel om Sveriges Radio vill starta en webbkanal
              med ett brett, seriöst, roligt reklamfritt innehåll riktat mot
              unga? Det faller inom Sveriges Radios uppdrag att nå och intressera
              hela befolkningen. Vi vet att de flesta ungdomar inte lyssnar
              på radio genom en vanlig radioapparat. En sådan kanal skulle mycket
              väl kunna bli väldigt uppskattad, och det är klart att en sådan
              kanal också skulle kunna minska andelen som lyssnar på reklamfinansierad
              radio.
            </seg>
            <seg n="f3124fc4">
              Ska man tolka det som att public service-bolagen bara ska lyckas
              så där lagom bra med sitt uppdrag, annars begränsas deras möjligheter
              att utveckla sin verksamhet?
            </seg>
            <seg n="072379f3">
              Att det inte uttryckligen är angivet att en viss typ av villkor
              är förbjudna betyder inte att vilken typ av villkor som helst
              är tänkta och avsedda. I propositionen till radio- och tv-lagen
              anges vad som kan vara med i anslagsvillkoren. Där sägs: Villkor
              som kan bli aktuella gäller till exempel uppbyggnad av lokalredaktioner,
              tekniska investeringar, krav på ekonomisk redovisning och dylikt.
              Nu kommer helt nya delar in i anslagsvillkoren. De är inte uttryckligen
              förbjudna, men är det så det är tänkt och avsett?
            </seg>
            <seg n="fedfa77c">
              Att en ny tjänst ska förhandsgranskas på det sätt som regeringen
              nu angivit i anslagsvillkoren är nytt. För sändningstillstånden
              gäller att den som vill få ett sändningstillstånd har rätt att
              yttra sig över de villkor som sätts upp. Villkor som den sökande
              inte godkänt får inte ställas. Detta kringgår regeringen nu genom
              att ställa upp de villkoren i anslagsvillkoren.
            </seg>
            <seg n="05f6a226">
              Inför varje tillståndsperiod fattar riksdagen beslut om villkor
              och riktlinjer för den kommande tillståndsperioden. Det beslutet
              ligger till grund för regeringens beslut om sändningstillstånd
              och anslagsvillkor. Huvudprincipen är att villkoren ska vara oförändrade
              under tillståndsperioden.
            </seg>
            <seg n="d0f87e35">
              Majoriteten i utskottet är överens om att regeringen borde ha
              återkommit till riksdagen när kravet på förhandsgranskning, där
              marknadspåverkan är en del, skrevs in i anslagsvillkoren.
            </seg>
          </u>
          <note type="speaker" n="3f06221f">
            Anf. 26 CECILIA BRINCK (M) replik:
          </note>
          <u who="cecilia_brinck_57afa5_w" xml:id="i-b14e0e26962670d1-1" n="a6c9e759">
            <seg n="eb407e1e">
              Herr talman! Jag vill bara stillsamt påpeka, eftersom påståendet
              upprepats flera gånger, att sändningstillstånden endast omfattar
              markbundna sändningar. De omfattar inte sändningar via Internet,
              kabel och satellit. Det är därför de inte finns med i sändningstillstånden.
            </seg>
          </u>
          <note type="speaker" n="f91b97c5">
            Anf. 27 MIA SYDOW MÖLLEBY (V) replik:
          </note>
          <u who="mia_sydow_molleby_90f981_w" xml:id="i-7f9ba6f9bf9d6f44-2" n="269a5cba">
            <seg n="8c5c7e22">
              Herr talman! Det har påtalats att det inte gäller rätten att
              få sända tidigare och att det bara gäller om det bekostas med
              allmänna medel, i det här fallet tv- och radioavgift. Om det inte
              får bekostas med det kanske det då skulle bekostas på något annat
              sätt, men nu har inte Sveriges Television, Sveriges Radio och
              Utbildningsradion rätt att bekosta sändningar på något annat sätt.
              Per definition kan saker och ting inte sändas om anslagen inte
              får användas för det.
            </seg>
          </u>
          <note type="speaker" n="f8c4a0f9">
            Anf. 28 CECILIA BRINCK (M) replik:
          </note>
          <u who="cecilia_brinck_57afa5_w" xml:id="i-b14e0e26962670d1-2" n="a6c9e759">
            <seg n="8c6e5864">
              Herr talman! Det var möjligen svar på en annan replik än den
              jag hade. Jag försökte nämligen påpeka det enkla tekniska faktum
              att man inte kan reglera detta i sändningstillstånden eftersom
              sändningstillstånden inte omfattar sändningar via Internet, kabel
              och satellit.
            </seg>
          </u>
          <note type="speaker" n="9e06d7be">
            Anf. 29 MIA SYDOW MÖLLEBY (V) replik:
          </note>
          <u who="mia_sydow_molleby_90f981_w" xml:id="i-7f9ba6f9bf9d6f44-3" n="269a5cba">
            <seg n="a6869f0b">
              Herr talman! Man kan trots allt via andra vägar reglera hur man
              får använda sig av public service-företagen och hur det ska gå
              till.
            </seg>
            <seg n="0550e00e">
              Fråga om näringsministerns blogg hos Tillväxtverket (avsnitt
              3.2)
            </seg>
          </u>
          <note type="speaker" n="b3dd439a">
            Anf. 30 KAJSA LUNDERQUIST (M):
          </note>
          <u who="kajsa_lunderquist_75583d_w" xml:id="i-b14e0e26962670d1-3" n="4212b259">
            <seg n="c65782db">
              Herr talman! I en till utskottet inkommen anmälan begärs att
              utskottet ska granska näringsministerns blogg hos Tillväxtverket.
              I anmälan kritiseras näringsministern på följande fyra punkter:
              Hon ska ha krävt att Tillväxtverket tillhandahåller henne en blogg.
              Hon ska ha kommenterat initiativ som regeringen tagit i fråga
              om kvinnligt företagande. Hon ska ha recenserat oppositionens
              budgetförslag. Och hon ska vid minst ett tillfälle ha använt sig
              av en anställd vid Tillväxtverket för att göra ändringar i blogginläggen.
            </seg>
            <seg n="3476d8d6">
              Enligt anmälaren är det uppenbart upprörande att näringsministern
              använt sig av sin grundlagsskyddade yttrandefrihet.
            </seg>
            <seg n="63a0133f">
              Genom ett regeringsbeslut i maj 2007 ålades Tillväxtverket att
              genomföra ett treårigt program för att främja kvinnors företagande.
              Det nationella ambassadörsprogrammet för kvinnligt företagande
              är en del av den satsningen och drivs av Tillväxtverket och Näringsdepartementet.
            </seg>
            <seg n="af697dab">
              Den aktuella bloggen, Mauds blogg med underrubriken Näringsministern
              bloggar om allt möjligt. Stort som smått, kan nås från hemsidan
              Ambassadorer.se. Hemsidan utgör den elektroniska mötesplatsen
              för ambassadörer för kvinnligt företagande. I blogginläggen kommenterar
              näringsministern olika initiativ från regeringen och Tillväxtverket
              avseende kvinnligt företagande. Hon har även vid ett tillfälle
              kommenterat oppositionens budgetförslag.
            </seg>
            <seg n="a7fdc515">
              Utskottet översände en skrivelse med frågor till Regeringskansliet
              för att få klarhet i ärendet. Av svaren från Näringsdepartementet
              framgår att Tillväxtverket inte har fått i uppdrag att tillhandahålla
              näringsministern en blogg. Tillväxtverket hade i stället erbjudit
              näringsministern att blogga för att öka kännedomen om projektet.
              Detta erbjudande accepterades av näringsministern.
            </seg>
            <seg n="b4f09de8">
              Herr talman! I den förvaltningspolitiska propositionen framhålls
              att myndigheternas integritet ska värnas och att gränsen mellan
              politik och förvaltning ska vara tydlig. Det är av största vikt
              att myndigheternas information präglas av god förvaltningssed,
              vilket bland annat innebär att försiktighet bör iakttas vad gäller
              opinionsbildande verksamhet. Myndighetschefernas och de anställdas
              omdöme är därvidlag av avgörande betydelse.
            </seg>
            <seg n="4df1dd97">
              Det måste även i sammanhanget framhållas att näringsministern
              erbjöds att blogga på Ambassadorer.se och inte på Tillvaxtverket.se.
              Denna skillnad är mycket betydelsefull. Vidare har det varit tydligt
              att näringsministern bloggat i eget namn i sin roll som näringsminister.
            </seg>
            <seg n="09745800">
              Herr talman! Utskottet har vid tidigare granskning konstaterat
              att det inte finns något regelverk eller några instruktioner från
              regeringens sida om hur en myndighet får använda sig av enskilda
              ministrars namn, till exempel i samband med opinionsbildande verksamhet.
              Detta kan skapa förvirring om rådande ansvarsförhållanden.
            </seg>
            <seg n="cd0afb58">
              Enligt vår mening är det i första hand myndigheterna själva som
              avgör hur webbplatser som koordineras av myndigheterna ska utformas.
              Det bör därför understrykas att det är av stor vikt att myndigheternas
              självständiga ställning upprätthålls och respekteras.
            </seg>
            <seg n="a5106907">
              Granskningen har visat att Tillväxtverket har erbjudit näringsministern
              att blogga på Ambassadorer.se för att öka kännedomen om ambassadörsprojektet
              och för att sporra och inspirera ambassadörerna i deras uppdrag.
              Det kan noteras att granskningen inte rör Tillväxtverkets egen
              hemsida utan den ovan nämnda hemsidan som är en elektronisk mötesplats
              för ambassadörer för kvinnligt företagande. Granskningen har även
              visat att näringsministern inte har bett någon tjänsteman att
              göra ändringar i hennes blogg.
            </seg>
            <seg n="280dae56">
              Med detta är det Alliansens mening att näringsministern inte
              har begått något fel i sin tjänsteutövning.
            </seg>
          </u>
          <note type="speaker" n="d098e467">
            Anf. 31 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-cdb535298d2749ff-4" n="e1aef5b4">
            <seg n="168a4bbc">
              Herr talman! Den anmälan som gjorts mot näringsministern till
              konstitutionsutskottet om att hon haft en blogg på Tillväxtverkets
              hemsida har föranlett ett beslut av konstitutionsutskottets majoritet
              med synpunkter på hur det här har skötts. Vi har från allianspartierna
              reserverat oss mot beslutet.
            </seg>
            <seg n="2e211072">
              Av den utredning som konstitutionsutskottet gjort framgår att
              det är Tillväxtverket som bett näringsministern att medverka med
              en blogg. Det har inte varit en blogg på Tillväxtverkets hemsida,
              som det har påståtts, men den har gått att nå via en länk från
              Tillväxtverkets hemsida. Bloggen skulle utgöra en kontakt med
              de kvinnliga företagare som ingick i Tillväxtverkets ambassadörsprojekt.
              Projektet var en del i Tillväxtverkets arbete för att främja kvinnligt
              företagande.
            </seg>
            <seg n="9e85889f">
              Av konstitutionsutskottets utredning framgår att det inte varit
              så som anmälaren påstått: att Maud Olofsson eller hennes medarbetare
              på Näringsdepartementet skulle ha bett någon på Tillväxtverket
              att göra uppdateringar av hennes blogg. Det har visat sig vara
              en helt felaktig uppgift.
            </seg>
            <seg n="567c39ca">
              Naturligtvis är det viktigt att det finns en tydlig åtskillnad
              mellan regeringen och de statliga verken. Jag uppfattar det som
              att det funnits en sådan åtskillnad. Tillväxtverket, som varit
              initiativtagare till bloggen, har skött den här åtskillnaden och
              har inte ingått och ingår inte i det som KU har rätt och möjlighet
              att uttala sig om.
            </seg>
            <seg n="30aea7d3">
              När det gäller hur Näringsdepartementet och Maud Olofsson har
              skött detta har konstitutionsutskottet lämnat allmänna kommentarer
              om vikten av åtskillnad mellan departement och verk. Men det finns
              i det ställningstagande som konstitutionsutskottet lämnat inte
              någon kritik mot näringsministern.
            </seg>
          </u>
          <note type="speaker" n="28e4c6f7">
            Anf. 32 TUVE SKÅNBERG (KD):
          </note>
          <u who="tuve_skanberg_437e5c_w" xml:id="i-3e5f66a3066091e6-2" n="184d94c5">
            <seg n="150185d2">
              Herr talman! Bakgrunden till detta granskningsärende är som vi
              redan har hört två gånger frågan om det lämpliga i att näringsminister
              Maud Olofsson skulle ha accepterat ett erbjudande att blogga på
              www.ambassadorer.se. Det skulle ha skett för att öka kännedomen
              om och inspirationen för Tillväxtverkets ambassadörsprojekt.
            </seg>
            <seg n="b18fd744">
              Det har också hävdats att Maud Olofsson skulle ha bett en tjänsteman
              på Tillväxtverket att uppdatera hennes blogg. Vad blev resultatet
              av vår granskning? Ja, vi kan återigen se ordspråket besannas:
              Det blev en höna av en fjäder. Granskningen har visat att en uppdatering
              har skett, men att den inskränker sig till ett kommatecken och
              ett mellanslag. Inga ändringar ska ha skett i övrigt. Alltså har
              ingen tjänsteman gått in och ändrat i väsentligheter.
            </seg>
            <seg n="6cbb1ee8">
              Det är förvisso viktigt att myndigheternas självständiga ställning
              upprätthålls och respekteras. Jag vill gärna understryka det.
              Men här har inte Maud Olofsson kommit i närheten av något annat.
            </seg>
            <seg n="d87682fe">
              I det här fallet kan vi inte anse att näringsministern skulle
              ha begått något fel och brustit i denna respekt. Det finns inget
              regelverk för hur myndigheter får bjuda in ministrar till medverkan
              genom till exempel en blogg. Näringsministern kan per definition
              inte bryta mot något sådant regelverk, eftersom det inte finns.
              Dessutom kan nämnas att bloggen inte lades under Tillväxtverkets
              hemsida, vilket redan nämnts, utan länkades dit från ambassadörsprojektets
              hemsida, www.ambassadorer.se. Några ändringar har som sagt heller
              inte Tillväxtverket gjort på bloggen.
            </seg>
          </u>
          <note n="1ab60a2a">
            Inga anmärkningar, med andra ord.
          </note>
          <note type="speaker" n="cefaa6a4">
            Anf. 33 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-4a2c666007421421-2" n="22faa517">
            <seg n="fcb3ded6">
              Herr talman! Konstitutionsutskottet har granskat det faktum att
              Tillväxtverket tillhandahållit en blogg för näringsminister Maud
              Olofsson. Bloggen har innehållit ren politisk propaganda och har
              vid åtminstone ett tillfälle redigerats av personal på Tillväxtverket.
              Detta är klart olämpligt, skulle jag vilja säga.
            </seg>
            <seg n="fcb2e0d2">
              Det ska alltid finnas en klar och tydlig skillnad mellan myndigheters
              verksamhet samt politisk verksamhet och propaganda. Detta har
              den borgerliga regeringen själv understrukit i 2010 års förvaltningspolitiska
              proposition. Det står på s. 38 följande: Regeringens bedömning:
              Det bör inte vara en uppgift för en myndighet att bedriva opinionsbildning
              eller företräda särintressen inom sitt verksamhetsområde. Informationsverksamheten
              bör ligga inom ramen för myndigheternas instruktionsenliga uppgifter
              eller särskilda regeringsuppdrag. Den borgerliga regeringen ger
              här uttryck för sin principiella syn på myndigheters opinionsbildning.
              Det är tydligt att minst ett statsråd inte kände sig bunden av
              hur hela regeringen såg på saken.
            </seg>
            <seg n="d726c0d9">
              Den citerade propositionen bereddes i Regeringskansliet samtidigt
              som Maud Olofsson på en blogg upplåten av Tillväxtverket ägnade
              sig åt att bedriva opinionsbildning mot oppositionens budgetförslag.
              Denna opinionsbildning låg kvar på bloggen när propositionen lämnades
              till riksdagen. Självfallet är detta klandervärt. Regeringens
              bedömningar måste gälla lika för alla statsråd.
            </seg>
            <seg n="472b0110">
              Det är också allvarligt när en tjänsteman på Tillväxtverket redigerar
              i ministerns blogg. Försvaret från Regeringskansliet är här att
              det har skett vid ett tillfälle och bara genom rent språkliga
              ändringar. För mig spelar det egentligen ingen roll i vilken omfattning
              det har skett. Varje statsråd har ett flertal politiskt anställda
              för att sköta ministerns politiska utspel. Av princip ska denna
              verksamhet aldrig någonsin blandas samman med myndigheternas verksamhet.
              Alla ska kunna lita på att våra myndigheter utför det uppdrag
              de fått av regeringen på ett neutralt och partipolitiskt obundet
              sätt. Därför är denna sammanblandning djupt olycklig, av hur liten
              omfattning den än är.
            </seg>
            <seg n="53951a08">
              För mig spelar det heller ingen roll om ministern tar initiativ
              eller blir erbjuden och accepterar och samtidigt bloggar på det
              här sättet.
            </seg>
            <seg n="2eac23dc">
              Jag tycker att felet konstitutionellt är lika stort. Jag anser
              att det i det här fallet råder bristande omdöme från ministerns
              sida.
            </seg>
          </u>
          <note type="speaker" n="81e4ba19">
            Anf. 34 TUVE SKÅNBERG (KD) replik:
          </note>
          <u who="tuve_skanberg_437e5c_w" xml:id="i-3e5f66a3066091e6-3" n="184d94c5">
            <seg n="fa035a80">
              Herr talman! För att hyfsa debatten, kan inte Sven-Erik Österberg
              ta tillbaka att det är djupt olyckligt att ett kommatecken har
              flyttats och att ett mellanslag har gjorts? Det framstår som patetiskt
              att detta skulle vara ett tjänstefel och något att ens ta upp
              i en debatt i kammaren.
            </seg>
            <seg n="e228366a">
              När jag citeras av en tidning med helt annan politisk uppfattning
              än jag själv har och jag kommer med en sakupplysning, till exempel
              att ett kommatecken ska flyttas, kan man väl inte anse att det
              på något vis förändrar det skrivna?
            </seg>
          </u>
          <note type="speaker" n="bd5093b0">
            Anf. 35 SVEN-ERIK ÖSTERBERG (S) replik:
          </note>
          <u who="sven-erik_osterberg_05c934" xml:id="i-4a2c666007421421-3" n="22faa517">
            <seg n="5b47de5f">
              Herr talman! När konstitutionsutskottet granskar sådant här drar
              vi ju saker till sin spets. Det handlar om den viktiga åtskillnaden
              mellan vad som är politisk verksamhet, vad det politiska systemet
              gör och vad man gör i myndigheterna. Det är en del av den svenska
              förvaltningen att myndigheter inte sammanblandas med den politiska
              verksamheten.
            </seg>
            <seg n="689d051a">
              Man kan naturligtvis tycka att det är en struntsak att man flyttar
              något, men det är ändå en tjänsteman som inte ska beblandas med
              den politiska verksamheten som har varit inne i en politisk skrift
              och gjort en justering. Ett kommatecken kan man kanske rycka på
              axlarna åt och säga att det inte hade någon politisk verkan, men
              det faktum att en tjänsteman har gått in och gjort detta utan
              att hänvisa till att den som ska ha hand om bloggen har gjort
              det tycker jag är ett fel. Även om det är litet är principen viktig.
              Man ska inte göra denna sammanblandning, och det är min poäng
              i den här saken.
            </seg>
          </u>
          <note type="speaker" n="519bad81">
            Anf. 36 TUVE SKÅNBERG (KD) replik:
          </note>
          <u who="tuve_skanberg_437e5c_w" xml:id="i-3e5f66a3066091e6-4" n="184d94c5">
            <seg n="78f8a193">
              Herr talman! Näringsministern var inbjuden. Det görs ett mellanslag
              och en justering av ett kommatecken, och Sven-Erik Österberg säger
              att det är djupt olyckligt. När sådana ord används brister KU
              och dess granskning i djup och relevans. Vad ska man ta till när
              det verkligen är djupt olyckligt?
            </seg>
          </u>
          <note type="speaker" n="448bcadf">
            Anf. 37 SVEN-ERIK ÖSTERBERG (S) replik:
          </note>
          <u who="sven-erik_osterberg_05c934" xml:id="i-4a2c666007421421-4" n="22faa517">
            <seg n="5e01ced3">
              Herr talman! Det jag tycker är olyckligt är att näringsministern
              över huvud taget ställde upp och bloggade när hon blev erbjuden
              det. Hon borde ha avböjt bloggandet över huvud taget eftersom
              det hon skriver sammanblandas med vad myndigheten står för. Även
              om det stod på en annan sida ska man veta att den var kopplad
              till Tillväxtverket och tillhandahölls av Tillväxtverket, som
              var myndigheten, och hon använde den för att tydligt angripa oppositionen
              i rent politiska saker. I det fall det här gäller handlade det
              om budgetfrågor.
            </seg>
            <seg n="4a407802">
              Det är en annan sak om en myndighet citerar eller hänvisar till
              en minister i något som ligger i linje med myndighetens uppgift.
              I det här fallet var det ministern själv som uttryckte sin politiska
              vilja på bloggen. Jag anser att Maud Olofsson skulle ha avstått
              från att blogga på det sätt som hon har gjort. Jag tycker att
              det är djupt olyckligt.
            </seg>
          </u>
          <note type="speaker" n="f28758d9">
            Anf. 38 MIA SYDOW MÖLLEBY (V):
          </note>
          <u who="mia_sydow_molleby_90f981_w" xml:id="i-7f9ba6f9bf9d6f44-4" n="269a5cba">
            <seg n="0eb6ddd9">
              Herr talman! Precis som tidigare har sagts har det framkommit
              att näringsministerns bloggande på www.ambassadorer.se inte har
              skett på hennes initiativ, såsom hade angetts i anmälan. Ministern
              har blivit ombedd att blogga, och utskottet har inte haft några
              synpunkter på att hon har gjort det, även om det från talarstolen
              har anförts att hon kanske borde ha tackat nej.
            </seg>
            <seg n="4f5d37cb">
              Däremot anser utskottet, precis som regeringen har anfört i 2010
              års förvaltningspolitiska proposition, att gränsen mellan politik
              och förvaltning ska vara tydlig. Därför menar utskottet att statsråd
              bör iaktta stor försiktighet och undvika partipolitiska utspel
              då man uttalar sig i ett medium som tillhandahålls av en myndighet.
            </seg>
            <seg n="668a8e9c">
              Att, som regeringspartiernas företrädare här i KU, bortse helt
              från regeringens förvaltningspolitiska proposition med argumentet
              att det är myndigheterna själva som har ansvar för sina hemsidor
              och att det i det här fallet inte är myndighetens egen hemsida
              utan en hemsida som ska öka kännedomen om ambassadörsprojektet
              och sporra och inspirera ambassadörerna i deras uppdrag, blir
              närmast löjeväckande. Att det i den förvaltningspolitiska propositionen
              anges att myndigheternas information ska vara extra försiktig
              när det gäller opinionsbildning betyder ju inte att statsråd inte
              alls behöver fundera över vad som är lämpligt att skriva på en
              blogg som tillhandahålls av en myndighet.
            </seg>
            <seg n="6da47048">
              KU:s majoritet har ingen annan uppfattning än reservanterna när
              det gäller att myndigheterna själva beslutar om webbplatser och
              innehåll, men vi har inte kommenterat det yttrandet eftersom det
              inte är myndigheten vi granskar i det här fallet. Vi granskar
              lämpligheten i näringsministerns uttalanden på bloggen.
            </seg>
            <seg n="6489d14b">
              Man skulle kunna tro att det handlar om att utskottet levererar
              allvarlig kritik eftersom vi inte har kunnat enas. Man skulle
              också kunna tro att konstitutionsutskottets majoritet hade sagt
              att näringsministern inte borde ha yttrat sig på bloggen över
              huvud taget, men så är det inte.
            </seg>
            <seg n="cfe05842">
              Det utskottet uttalar är följande. Det är så kort att jag tänkte
              läsa upp det. Ibland känns det som att debattörerna inte riktigt
              vet vad det står: En tydlig åtskillnad mellan politik och förvaltning
              är en grundprincip i den svenska förvaltningsmodellen. Regeringen
              har också i 2010 års förvaltningspolitiska proposition uttalat
              att gränsen mellan politik och förvaltning ska vara tydlig. För
              att säkerställa denna åtskillnad bör, enligt utskottets mening,
              statsråd iaktta försiktighet och undvika partipolitiska utspel
              då de uttalar sig i ett medium som en myndighet tillhandahåller.
              Av samma skäl bör det vara statsråden själva som med eventuellt
              stöd av sina politiska medarbetare sörjer för statsrådens inlägg
              i sådana medier.
            </seg>
            <seg n="c7c5907a">
              Så står det i utskottets uttalande. Att vi inte kan vara överens
              om detta tycker jag är mycket märkligt.
            </seg>
            <seg n="d5b6b997">
              Statsråds roll i marknadsföring av havsövervakningssystem till
              Libyen (avsnitt 4.3)
            </seg>
          </u>
          <note type="speaker" n="23887b53">
            Anf. 39 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-1d05e8a567e9e9a4-4" n="28f81cbe">
            <seg n="895d8c21">
              Herr talman! Saker och ting ändrar sig här i världen. Ibland
              går det ganska fort, och ibland tar det längre tid. I Libyen var
              Gaddafi diktator i 40 år utan att situationen förändrades i grunden.
              Kanske i tron att det skulle fortsätta vara så reste den svenska
              handelsministern för mindre än två år sedan, hösten 2009, till
              Libyen med bland annat en del marknadsföringsinsatser för att
              stödja svenskt näringsliv.
            </seg>
            <seg n="a61563e1">
              Ett av de företag som var med var Svenska rymdbolaget, som gärna
              ville sälja en produkt som handlade om att övervaka flyktingar
              som kom från Libyen och skulle till Italien. Berlusconi hade strax
              innan lyckats få till stånd ett avtal med Libyens diktator om
              att Libyen skulle jobba mer för att se till att det inte skulle
              komma så många flyktingar från Libyen till Italien. Det var många
              som ville till Europa under årens lopp, och det är ganska nära
              mellan Libyen och Italien. Den närmaste ön är inte alls långt
              borta.
            </seg>
            <seg n="d40cdf72">
              Det är många som har dött på resan också när det har blåst upp
              till storm och de har färdats i små skrangliga båtar, men övervakningssystemet
              var inte till för att rädda libyska eller andra afrikanska flyktingar
              som ville ta sig över havet utan för att se till att det inte
              skulle komma så många till Italien och besvära EU.
            </seg>
            <seg n="242a8082">
              På fredag ska vi rösta om att skicka ytterligare insatser från
              Sverige för att delta i FN:s aktion mot libyska regeringen och
              Gaddafi. Det är en annan insats från svenskt håll som pågår. Nu
              handlar det inte om att marknadsföra strategiska produkter som
              måste ha godkännande av svenska myndigheter för att de kan användas
              i militärt syfte, utan nu handlar det om att delta i militära
              uppgifter mot regimen i Libyen.
            </seg>
            <seg n="76d45478">
              En del saker här i världen förändrar sig. Med tanke på det är
              det väldigt rimligt och lämpligt att svenska ministrar, när vi
              nu har varit med om en sådan resa alldeles nyligen, i framtiden
              iakttar mycket stor försiktighet om de ska delta i marknadsföringsuppdrag
              av produkter som kräver tillstånd av Inspektionen för strategiska
              produkter.
            </seg>
            <seg n="0841ac89">
              Det tycker inte regeringspartierna och majoriteten i det här
              fallet. Här tycker man att det bara är att blåsa på så länge det
              inte finns något uttalat förbud, Sverige inte är i krig med landet
              eller vad det nu handlar om.
            </seg>
            <seg n="f7f100b3">
              Det hade varit en liten enkel och bra markering inför framtiden
              att den svenska regeringen ska tänka sig lite grann för när den
              deltar i marknadsföringsinsatser där man måste ha tillstånd från
              svenska myndigheter i ett senare skede.
            </seg>
            <seg n="24f9a2c5">
              Vi skriver i reservationen att det särskilt gäller myndigheter
              som lyder under det egna departementet. Det kan i värsta fall
              vara så att det påverkar myndigheten i fråga om departementschefen
              har sagt att det är viktigt och bra att Sverige ska kunna sälja
              produkterna. Det kan man inte riktigt veta, men det finns en sådan
              risk att det i viss utsträckning kan påverka när det ligger under
              det egna departementet.
            </seg>
            <seg n="56f987e5">
              Det skulle därför behövas en liten uppstramning på området och
              kanske en del moraliska tankeställare som man bär med sig för
              framtiden. Tyvärr fick vi inte med oss regeringsrepresentanterna
              på detta.
            </seg>
          </u>
          <note type="speaker" n="95f11886">
            Anf. 40 HANS HOFF (S):
          </note>
          <u who="hans_hoff_81b036_w" xml:id="i-f9b252e5867fc440-0" n="1b316b3e">
            <seg n="c214663c">
              Herr talman! KU har granskat en anmälan som avser en försäljningsresa
              till Libyen som statsrådet Ewa Björling genomförde i september
              2009. Med på försäljningsresan var det av staten ägda företaget
              Svenska rymdbolaget samt Sveriges Televisions samhällsprogram
              Korrespondenterna som gjorde ett reportage om resan.
            </seg>
            <seg n="46258614">
              I det reportaget framgår att Rymdbolaget under mötet med den
              libyske handelsministern marknadsförde sitt havsövervakningssystem
              som en produkt som kan hjälpa Libyen att hålla efter flyktingsituationen
              utmed gränserna och ute på Medelhavet.
            </seg>
            <seg n="767a67d0">
              Ewa Björling uttalade i svenska medier att det är ett perfekt
              verktyg för att motverka den vidriga flyktingsmuggling som pågår
              i regionen. Ewa Björling har också i en intervju i Aktuellt klargjort
              att hon ser det som att Sverige är med och bidrar till ett bra
              havsövervakningssystem för att stoppa flyktingströmmar.
            </seg>
            <seg n="49326a84">
              Det anmälan tar fasta på är om detta strider mot de internationella
              åtaganden som Sverige har gjort i flyktingfrågor. Vid KU:s utfrågning
              av statsrådet framkom att det inte finns en av regeringen beslutad
              policy eller manual för hur statsråd ska agera vid försäljningsresor
              i diktaturer.
            </seg>
            <seg n="34fe311f">
              Det framkom också att den myndighet som fattar beslut om tillstånd
              för export av produkter som marknadsförts är en myndighet som
              lyder direkt under statsrådet Ewa Björling. I svaret på frågan
              vid utfrågningen om det inte är ett problem när en minister marknadsför
              produkter som sedan en myndighet under samma minister ska besluta
              om att godkänna eller avslå export av framkom att statsrådet Ewa
              Björling inte ansåg att detta är ett problem.
            </seg>
            <seg n="e6eb5b5a">
              Herr talman! När det gäller marknadsföring av produkter med dubbla
              användningsområden krävs inte tillstånd från Inspektionen för
              strategiska produkter. Någon försäljning av havsövervakningssystemet
              till Libyen genomfördes heller inte.
            </seg>
            <seg n="0eddb4ca">
              Vid en eventuell försäljning sker en prövning om tillstånd ska
              ges för export. KU konstaterar att statsrådet Ewa Björling handlat
              i enlighet med gällande regelverk om produkter med dubbla användningsområden.
            </seg>
            <seg n="d241404b">
              Med detta nöjer sig de borgerliga partierna i KU. Även vi ställer
              oss bakom denna skrivning. Av betydelse vid vår bedömning är att
              marknadsföring av produkter med dubbla användningsområden inte
              förutsätter godkännande.
            </seg>
            <seg n="fad8425e">
              Däremot skulle en senare försäljning av havsövervakningssystemet
              ha förutsatt tillstånd av Inspektionen för strategiska produkter.
              Denna myndighet ligger under regeringen och UD.
            </seg>
            <seg n="409fe29e">
              Vi vill därför i vårt förslag gå lite längre. Vi vill rekommendera
              statsråd i UD att vara försiktiga när det gäller uttalanden om
              produkter som senare kan bli föremål för prövning av Inspektionen
              för strategiska produkter. Detta gäller särskilt i kontakter med
              diktaturer.
            </seg>
            <seg n="ba52e2bd">
              Detta tycker inte de borgerliga partierna i konstitutionsutskottet.
              Därför har vi en reservation. Herr talman! Jag yrkar på godkännande
              av anmälan i reservation 4 i betänkandet.
            </seg>
          </u>
          <note type="speaker" n="8a7a0390">
            Anf. 41 KARL SIGFRID (M):
          </note>
          <u who="karl_sigfrid_3ea3fe_w" xml:id="i-2f10fac6a0d13c15-0" n="f9181056">
            <seg n="25e48d4e">
              Herr talman! En av de viktigaste uppgifterna för en handelsminister
              är att främja svensk export. Det gör ministern bland annat genom
              att resa tillsammans med företagsdelegationer till olika länder.
              Svenska företag får på det sättet värdefulla kontakter, och det
              ger jobb här hemma i Sverige.
            </seg>
            <seg n="24034bf9">
              Varje år har handelsministern kontakt med hundratals företag
              genom de initiativen. Vid sidan av affärskontakter skapar också
              verksamheten tillfällen att föra dialog om mänskliga rättigheter
              med de regimer som vi anser är i behov av det.
            </seg>
            <seg n="97034655">
              Handelsministern har förklarat att hennes förväntningar på de
              företag som deltar i dessa affärsdelegationer är att de ställer
              upp på principer om mänskliga rättigheter, hållbar utveckling
              och antikorruption.
            </seg>
            <seg n="445c8602">
              För produkter med dubbla användningsområden, till exempel det
              havsövervakningssystem som vi nu diskuterar, är ett krav om försäljningen
              ska slutföras att affären ska godkännas av Inspektionen för strategiska
              produkter, ISP.
            </seg>
            <seg n="6ed6a0f2">
              Vid tiden för resan till Libyen hade det hör till saken varken
              FN, EU eller Sverige sanktioner riktade mot Libyen. Den allmänt
              accepterade uppfattningen var att vi kunde ha handelsförbindelser.
            </seg>
            <seg n="714ab541">
              Läget i dag är naturligtvis ett helt annat. Hur vi förhåller
              oss till den situationen blir en annan diskussion. Den får föras
              av Håkan Juholt och andra kompetenta försvarspolitiker.
            </seg>
            <seg n="3b026e85">
              Det havsövervakningssystem som det statliga Rymdbolaget marknadsförde
              i Libyen är till för miljöövervakning, fiskekontroll och sjöräddning.
              Det har sålts till ett flertal länder, bland annat Estland, Finland,
              Indien, Kanada, Norge, Polen och Portugal.
            </seg>
            <seg n="f8ed017e">
              Libyen är naturligtvis till skillnad från dessa länder inte en
              demokrati. Men att ett land styrs på ett sätt som är oacceptabelt
              betyder inte med automatik att handel med det landet är fel. Tvärtom
              kan det när det gäller icke-demokratiska länder vara extra angeläget
              att svenska företag bidrar på ett positivt sätt till utvecklingen.
              Genom handel får vi större insyn i länderna, och vi får också
              bättre möjlighet att påverka dem i demokratisk riktning.
            </seg>
            <seg n="b9944128">
              När det gäller en enskild produkt är det svårt att bedöma om
              den till övervägande delen kommer att användas i bra eller dåliga
              syften. Till exempel kan kommunikationssystem användas av obehagliga
              regimer för att kartlägga oppositionella. Men de kan också användas
              av demokratiaktivister som ett verktyg för att informera omvärlden
              om övergrepp som sker.
            </seg>
            <seg n="2dd9843c">
              Vi får ha respekt för att vi inte alltid kan ge några tvärsäkra
              svar huruvida det är bra eller dåligt att en viss produkt exporteras.
              Det är därför vi behöver en myndighet som ISP som har kompetensen
              att göra de bedömningarna utifrån de regelverk som finns.
            </seg>
            <seg n="bf2a7722">
              Vad vi däremot kan säga med ganska stor säkerhet är att länder
              som handlar med omvärlden rent generellt har bättre ekonomisk
              utveckling än slutna länder. Vi vet också att om den ekonomiska
              tillväxten kommer medborgarna till del ger den inte bara större
              välstånd utan också bättre förutsättningar för demokratisk utveckling.
              Ju större välstånd och ju bättre utbildningsnivå medborgarna har
              i ett visst land, desto bättre rustade är de också att kunna kräva
              inflytande i hur landet styrs.
            </seg>
            <seg n="6292a5b0">
              Vissa begränsningar för vad som får säljas till vem finns naturligtvis
              i lagstiftningen. Däremot finns det inga regler för hur produkter
              med dubbla användningsområden får marknadsföras utomlands.
            </seg>
            <seg n="df69da0b">
              Skulle det visa sig att ISP, som ansvarig myndighet, gör bedömningen
              att den produkt som marknadsförts trots allt inte får säljas blir
              det ingen affär, oavsett vilka resor som handelsministern har
              gjort.
            </seg>
            <seg n="65eaaa7e">
              I det här fallet blev det inte aktuellt med någon affär i vilket
              fall som helst. Därför hade inte ISP någon anledning att pröva
              om den här försäljningen skulle ha varit tillåten. Grundregeln
              för den här kategorin havsövervakningsprodukter är dock att export
              är tillåten.
            </seg>
            <seg n="ff8df333">
              Vad utskottet i sin granskning sammanfattningsvis kommer fram
              till är att handelsministern i samband med resan till Libyen har
              handlat i enlighet med gällande regler.
            </seg>
          </u>
          <note type="speaker" n="225e24d8">
            Anf. 42 HANS HOFF (S) replik:
          </note>
          <u who="hans_hoff_81b036_w" xml:id="i-f9b252e5867fc440-1" n="1b316b3e">
            <seg n="1a510d3d">
              Herr talman! Jag tror att jag kan dela uppfattning om exakt allt
              det som Karl Sigfrid sade. Vi landar också där i de delar av utskottets
              betänkande som är helt gemensamt, att det inte har brutits mot
              något regelverk.
            </seg>
            <seg n="636606c1">
              Det vi däremot vill göra, som vi för fram i vår reservation,
              är att från riksdagens sida uttrycka en rekommendation att statsråden
              i UD ska vara försiktiga när det gäller uttalanden om produkter
              med dubbla användningsområden, särskilt i kontakter med diktaturer.
              Det är egentligen det som skiljer oss åt, att vi från riksdagens
              sida vill uttrycka den rekommendationen till statsråden i UD.
              Jag undrar: Varför kan inte Moderaterna ställa upp på det?
            </seg>
          </u>
          <note type="speaker" n="9c07a607">
            Anf. 43 KARL SIGFRID (M) replik:
          </note>
          <u who="karl_sigfrid_3ea3fe_w" xml:id="i-2f10fac6a0d13c15-1" n="f9181056">
            <seg n="b7519760">
              Herr talman! Ni säger att regeringen ska iaktta försiktighet
              i handelsrelationer med icke-demokratiska länder. Det är väl en
              självklarhet att regeringen alltid ska agera försiktigt och med
              eftertanke oavsett vad saken gäller. Att skriva in det i ett ställningstagande
              är lite som om vi i varje läge skulle påminna om att regeringen
              måste följa lagen. Det blir lite överflödigt.
            </seg>
            <seg n="6381f2a9">
              Det jag får intryck av är att ni gärna vill kritisera Ewa Björling
              för det här fast det inte riktigt finns grund för det. Då uttrycker
              ni er på det här sättet i lite svepande ordalag. Det kan tolkas
              som en antydan till att ministern kanske har agerat felaktigt
              eller tveksamt samtidigt som formuleringen är så pass allmänt
              hållen att ni också kan säga: Det där var bara en synpunkt i största
              allmänhet.
            </seg>
            <seg n="733230ff">
              Det skulle vara intressant att veta hur man ska tolka det här.
              Anser ni att ministern har agerat på ett felaktigt eller tveksamt
              sätt, eller är detta bara ett uttalande i största allmänhet om
              att det är bra att vara försiktig?
            </seg>
          </u>
          <note type="speaker" n="1ab10bcf">
            Anf. 44 HANS HOFF (S) replik:
          </note>
          <u who="hans_hoff_81b036_w" xml:id="i-f9b252e5867fc440-2" n="1b316b3e">
            <seg n="e9c409c8">
              Herr talman! Det ska jag gärna klargöra för Karl Sigfrid. Konstitutionsutskottet
              granskar utifrån de uppdrag vi har och utifrån det som är KU:s
              uppgift, att granska statsråd och ministrar i deras tjänsteutövning
              och i övrigt det som är vår ram. Man kan ha många andra olika
              aspekter på det. Det har vi inte i detta sammanhang. Det kan man
              ha i många andra sammanhang.
            </seg>
            <seg n="30308c55">
              Vi anser dock att det är inom ramen för KU:s uppdrag att kunna
              lämna rekommendationer till regeringen och till Utrikesdepartementet
              att vara försiktiga i uttalanden som handlar om försäljning och
              marknadsföring av framför allt produkter med dubbla användningsområden,
              alldeles särskilt i kontakter med diktaturer.
            </seg>
          </u>
          <note type="speaker" n="779572af">
            Anf. 45 KARL SIGFRID (M) replik:
          </note>
          <u who="karl_sigfrid_3ea3fe_w" xml:id="i-2f10fac6a0d13c15-2" n="f9181056">
            <seg n="9eff2a81">
              Herr talman! Jag vill påminna om att vi trots allt har en myndighet,
              ISP, som har jobbet att bedöma vilka produkter som får exporteras
              och vilka som inte får exporteras. Ska då handelsministern, eller
              andra ministrar för den delen, föregripa den prövningen och redan
              i en tidigare fas säga att det här inte är en produkt som är lämplig
              att exportera och att man därför inte tänker släpa med det här
              företaget på exempelvis en delegationsresa?
            </seg>
            <seg n="afaeee1d">
              Om man då är orolig, som Peter Eriksson var inne på, för att
              ISP ska påverkas av ministerns agerande måste väl ändå påverkansrisken
              vara betydligt större om det skulle göras ett sådant uttalande
              från ministerns sida än om man, som man gjorde i det här fallet,
              följde de normala rutiner som finns?
            </seg>
            <seg n="8d830189">
              Fråga om försök att påverka programinnehållet i Sveriges Television
              (avsnitt 4.5)
            </seg>
          </u>
          <note type="speaker" n="bbb5cec8">
            Anf. 46 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-c8b4684b5f31d998-1" n="28f81cbe" next="i-4d43706d67af3701-1">
            <seg n="3c584ce9">
              Herr talman! Det här ärendet är ett granskningsärende där vi
              från regeringsrepresentanterna och oppositionen inte skiljer oss
              särskilt mycket. Det är i mindre formuleringar, får jag säga,
              som vi skiljer ut oss.
            </seg>
            <seg n="d39a66ea">
              Det handlar om en situation i valrörelsen där utbildningsminister
              Björklunds presschef kvällen innan ett program i Uppdrag granskning
              skulle sändas ringde upp ansvarig utgivare och krävde att programmet
              skulle redigeras om därför att Björklund vid ett annat tillfälle
              hade gjort ett uttalande om att han ville göra vissa förändringar
              i fråga om politikens innehåll. Då tyckte Björklunds presschef
              att det torde innebära att man borde göra om det här inslaget
              på något sätt.
            </seg>
            <seg n="9636e776">
              Dessutom ringdes det till programchefen i Göteborg, Mette Friberg.
            </seg>
            <seg n="591a3eff">
              Det var ett par samtal som gick ut på att man krävde förändringar
              i programinnehållet, trots att departementet hade fått möjlighet
              att titta på programmet innan och också kommentera det i en debatt
              efter inslaget.
            </seg>
            <seg n="c9222a75">
              Jag tror att det är ovanligt att man agerar på det sättet. Jag
              vet att det är väldigt vanligt att man har kontakter och tycker
              saker fram och tillbaka, hit eller dit till journalister, att
              det ena var fel eller rätt och att man borde ha gjort si eller
              så. Men just att man kräver att ett program ska redigeras om är
              nog mer ovanligt. Jag har inte själv hört att vi har gjort så
              tidigare eller att någon minister har begärt det.
            </seg>
            <seg n="fa93b56d">
              Nu har vi granskat frågan. Ansvarig utgivare kan inte riktigt
              minnas hur orden föll, säger han. Därför tycker inte vi heller
              att vi kan vara riktigt säkra på vad som har sagts i den här diskussionen.
              Men slutsatsen från Miljöpartiet, Socialdemokraterna och Vänstern
              är i den här frågan att vi tycker att det behöver hållas en hög
              grad av försiktighet, särskilt mellan företrädare för regeringen
              och redaktionen. Det är viktigt att upprätthålla redaktionell
              självständighet och inte träda den förnär, särskilt i fall där
              det rör public service.
            </seg>
            <seg n="49fae7d5">
              Vi har nyligen haft en debatt här som visar på den saken. Representanter
              för regeringssidan har i debatten tidigare i dag sagt att public
              service använder allmänna medel och att det gäller att värna skattebetalarnas
              rättigheter. Det är tveksamma uttalanden båda två, men den attityden
              finns ju från regeringssidan.
            </seg>
            <seg n="12178038">
              Det finns också ett väldigt stort behov av att hålla en klar
              skiljelinje så att de svenska public service-företagen inte styrs
              direkt av regeringen. Att upprätthålla den åtskillnaden är viktig.
              Därför bör man upprätthålla en särskild distans i kontakterna
              med dem och inte göra sådana saker som att kräva att de ska redigera
              om program om det inte alldeles uppenbart förekommer felaktigheter.
            </seg>
          </u>
          <note n="57b1f4ee">
            Jag yrkar på godkännande av anmälan i reservation 5.
          </note>
          <note n="fb35b893">
            Anf. 47 HELENE PETERSSON i Stockaryd (S):
          </note>
          <u who="peter_eriksson_7d6fe4_w" xml:id="i-4d43706d67af3701-1" n="28f81cbe" prev="i-c8b4684b5f31d998-1">
            <seg n="62c47640">
              Herr talman! Fyra dagar före valet 2010 sänder Uppdrag granskning
              en debatt mellan Ylva Johansson och Jan Björklund. I programmet
              förekommer ett inspelat inslag som de båda får möjlighet att se
              på förhand dagen innan för att veta vad som ska förekomma i programmet
              och vad debatten ska gälla.
            </seg>
            <seg n="581aa33d">
              På kvällen innan debatten ringer Björklunds presschef upp inte
              bara ansvarig utgivare utan också programchefen på SVT:s Uppdrag
              granskning och vill att programinslaget ska redigeras om, vilket
              inte skedde.
            </seg>
            <seg n="f32a936b">
              Herr talman! Presskontakter mellan regeringen och massmedierna
              är ett både naturligt och önskvärt inslag i arbetet i Regeringskansliet,
              i riksdagen och i alla övriga politiska församlingar. Vi vill
              som politiker att människor i allmänhet ska veta vad vi håller
              på med. Vi vill att våra budskap ska komma fram, och vi vill få
              möjlighet att kommentera och framföra synpunkter på vad andra
              ger uttryck för.
            </seg>
            <seg n="ec05d40a">
              Som chef är du alltid ansvarig för din verksamhet. Som statsråd
              har du alltid det yttersta ansvaret för vad som händer på ditt
              departement. Men var går gränsen för hur vi och våra medarbetare
              som arbetar åt oss får agera i förhållande till medierna? Vi vet
              alla här, speciellt konstitutionsutskottet som arbetar med dessa
              frågor, vad gränsen för censur i yttrandefrihetsgrundlagen innebär.
              I 3 § i grundlagen framgår att något som är avsett att framföras
              i ett radio- eller tv-program inte först måste granskas av en
              myndighet och att myndigheter eller andra allmänna organ inte
              får hindra eller förbjuda offentliggörandet på grund av det förväntade
              innehållet.
            </seg>
            <seg n="3787ef00">
              Men i detta fall var det SVT som gav utbildningsministern möjlighet
              att se programmet på förhand. Det var inte ett krav från departementet.
              Alltså strider inte detta handlande mot censurförbudet i grundlagen.
            </seg>
            <seg n="3e105b58">
              Vi från oppositionen är också klara över att något förbud mot
              offentliggörandet inte heller föreligger. Inte heller har möjligheten
              att hindra en sändning varit sådan att gränsen har överträtts.
            </seg>
            <seg n="20836978">
              Men företrädare för det allmänna måste vara försiktiga. Det får
              inte ens kunna tolkas som ett försök att påverka. Vi och framför
              allt regeringen står i en maktposition, herr talman, i förhållande
              till i detta fall public service-bolaget, eftersom villkoren för
              sändningstillstånd och anslaget beslutas av regeringen och riksdagen.
            </seg>
            <seg n="5cd1fda4">
              Det är viktigt att den redaktionella självständigheten inte utsätts
              för sådant tryck att fara finns att det ska uppfattas som påverkan
              och krav på förändringar beträffande vad som ska granskas och
              vad som ska offentliggöras. Public service har en granskande roll
              i förhållande till makthavarna. Synlighet, öppenhet och mediernas
              självständighet är viktiga byggstenar för att upprätthålla ett
              demokratiskt samhälle. Alltså bör alla som på något sätt företräder
              regeringen iaktta stor försiktighet och hålla ett betryggande
              säkerhetsavstånd i kontakterna med medierna.
            </seg>
            <seg n="118f67d5">
              Herr talman! Har det någon betydelse att det var så nära ett
              val? Ja, jag tycker också att man ska beakta den faktorn. Stämningen
              var pressad. Fyra nya regeringsår stod på spel. Det gäller att
              få fram så många vallöften som möjligt. Men om vi ska upprätthålla
              det grundlagsskydd som medierna har är det lika viktigt, om inte
              än viktigare, att just i en valrörelse hålla avståndet till dem
              som granskar.
            </seg>
            <seg n="922166f2">
              Herr talman! Jag vill yrka på godkännande av anmälan i reservation
              5.
            </seg>
            <seg n="a0f2b2c5">
              Herr talman! När jag nyligen hade träffat min nuvarande flickvän
              skulle hon berätta om mig för sin far. Jag frågade då lite nervöst
              vad hon tänkte säga till honom. Hon berättade att hon tänkte nämna
              lite om vad jag gör om dagarna och det jag hade sagt när vi träffades
              om mina tankar om framtid och familjebildning. Jag hörde direkt
              att det var något viktigt som saknades. Har du inte glömt något?
              frågade jag. Jag fortsatte: Så sent som häromdagen sade jag att
              jag tycker att det vore trevligt att äta middag med din far. Det
              måste du hälsa honom. Min flickvän tackade för att jag hade påmint
              henne om det och lovade framföra det till sin far.
            </seg>
            <seg n="afd3f9a7">
              Jag tror att många kan känna igen sig i dialogen. Vi är måna
              om att omgivningen får en korrekt bild av vilka vi är och vad
              vi står för. Vi är för övrigt inte enbart måna om att bilden är
              korrekt utan strävar efter att den ska vara både korrekt och komplett.
              En samling i och för sig korrekta uppgifter om oss kan ge en missvisande
              bild av vilka vi är därför att det saknas viktiga pusselbitar,
              viktig information.
            </seg>
            <seg n="6698a906">
              Precis så var det i fallet med Uppdrag gransknings program om
              vinster i friskoleföretag. Det var ett program som skulle sändas
              på bästa sändningstid i Sveriges Television mindre än en vecka
              före valet i september förra året. Reportaget i programmet handlade
              om friskolekoncerner som anklagades för att tumma på kvaliteten
              för att kunna ge ägarna stora utdelningar. Det var och är en politiskt
              laddad fråga.
            </seg>
            <seg n="bc7da9ea">
              Efter att det granskande reportaget visats skulle programmet
              avslutas med en debatt mellan utbildningsminister Jan Björklund
              och Socialdemokraternas Ylva Johansson. De skulle då kommentera
              reportaget och berätta om och i så fall vad de ville göra åt situationen.
              För att utbildningsministern skulle kunna förbereda sig inför
              debatten fick hans pressekreterare möjlighet att se reportaget
              dagen före debatten.
            </seg>
            <seg n="a91abd5b">
              Han upptäckte då att det i reportaget hade klipps in flera år
              gamla intervjuuttalanden där utbildningsministern kommenterade
              vinster i friskolor. Utbildningsministerns senaste, mest aktuella
              uttalanden i frågan fanns däremot inte med. Hade det någon betydelse?
              Ja, det hade det i och med att regeringen i augusti 2010 hade
              gjort en tydlig positionsförflyttning i synen på vinstutdelningar
              från friskolekoncerner.
            </seg>
            <seg n="4321ac7d">
              Regeringen hade konstaterat att ingen när skolpengssystemet infördes
              i början av 1990-talet förutsåg de senaste årens utveckling med
              friskolekoncerner som ägs av riskkapitalbolag och att regelverket
              därför behövde ses över i en parlamentarisk utredning för att
              säkerställa att alla elever i alla skolor får en utbildning av
              god kvalitet. Friskolorna är fortfarande ett mycket positivt inslag
              i skolväsendet, och det måste vara tillåtet att göra vinst även
              i friskoleföretag men man ska inte få göra vinst på bekostnad
              av kvaliteten i utbildningen.
            </seg>
            <seg n="99780283">
              Utbildningsministern och Alliansen hade alltså lyft fram samma
              problembeskrivning som Uppdrag granskning ville sätta fokus på,
              och utbildningsministern och Alliansen hade dessutom föreslagit
              åtgärder för att förändra situationen. Det här var en viktig positionsförflyttning
              i just den fråga som lyftes fram i Uppdrag gransknings reportage.
              Regeringens nya förslag nämndes dock inte någonstans i reportaget,
              utan i stället fanns äldre uttalanden av Jan Björklund med, vilket
              förmedlade bilden av att regeringen inte tänkte göra något åt
              situationen.
            </seg>
            <seg n="317acab2">
              När pressekreteraren insåg detta ringde han de ansvariga för
              Uppdrag granskning och påpekade att reportaget inte gav en rättvisande
              bild av regeringens och utbildningsministerns åsikter i frågan.
              Han fick beskedet att det inte var aktuellt att göra några kompletteringar
              av programmet.
            </seg>
            <seg n="b4d68e9e">
              Uppdrag gransknings dåvarande ansvarige utgivare Lars-Göran Svensson
              har varit på utfrågning i utskottet. Han uppgav då att han inte
              mindes exakt vilka ord som användes under samtalet med pressekreteraren.
              Däremot skrev Lars-Göran Svensson på Uppdrag gransknings blogg
              omedelbart efter samtalet att pressekreterarens synpunkter var
              ovanligt lätta att avfärda.
            </seg>
            <seg n="474d15de">
              Nu har konstitutionsutskottet haft att ta ställning till om pressekreterarens
              agerande var klandervärt i ljuset av att staten och dess myndigheter
              inte får agera på ett sätt som hotar tryck- och yttrandefriheten
              och mediernas redaktionella oberoende.
            </seg>
            <seg n="daa53a31">
              Utskottets majoritet konstaterar att kontakter med massmedierna
              är ett naturligt inslag i arbetet i Regeringskansliet och att
              sådana kontakter fyller en viktig funktion. Vi påpekar också att
              en allmän utgångspunkt vid kontakter mellan företrädare för statliga
              myndigheter och medier självfallet är vikten av att den redaktionella
              självständigheten inte träds förnär. Däremot konstaterar vi att
              granskningen i detta fall inte ger anledning till något uttalande
              i övrigt från utskottets sida.
            </seg>
            <seg n="8c05b6b2">
              Det innebär att utskottsmajoriteten inte anser att pressekreteraren
              har agerat på ett klandervärt sätt. Han har inte haft några maktmedel
              till sitt förfogande för att styra redaktionens agerande, utan
              han har framfört åsikten att utbildningsministerns senaste ställningstaganden
              är mest relevanta och borde framgå av reportaget. Redaktionen
              hade en annan åsikt, och reportaget sändes därför i oförändrat
              skick. Konstigare än så är det inte.
            </seg>
            <seg n="ea64b0de">
              Oppositionen i utskottet, däremot, återanvänder i sin reservation
              skarpa formuleringar som utskottet använde för några år sedan
              i sin kritik av dåvarande utrikesministern Laila Freivalds. Det
              ärendet gällde Laila Freivalds agerande när hon uppdrog åt två
              tjänstemän att utöva påtryckningar på ett webbhotell så att en
              viss hemsida som publicerade Muhammedkarikatyrer släcktes ned.
            </seg>
            <seg n="9bb10fdf">
              I oppositionens text står följande: Med hänsyn till de ändamål
              som uppbär censurförbudet i grundlagen måste myndigheter i allt
              väsentligt avhålla sig ifrån att försöka påverka grundlagsskyddade
              mediers publiceringsbeslut. Man skriver vidare att frågan bör
              lyftas om agerandets lämplighet och syftar då på Björklunds pressekreterares
              agerande.
            </seg>
            <seg n="8bc397af">
              Det finns dock betydande skillnader mellan ärendet om Laila Freivalds
              och dagens ärende. I fallet Freivalds var ambitionen att stoppa
              en viss hemsida genom påtryckningar på den som ägde och tillhandahöll
              den tekniska infrastrukturen, och påtryckningarna var framgångsrika.
              Det var självklart att Laila Freivalds fick kritik för det av
              ett enigt konstitutionsutskott. Motsvarande agerande i fallet
              Björklund hade inneburit att pressekreteraren hade ringt till
              Teracom och försökt få tv-sändningarna nedsläckta när Uppdrag
              granskning skulle sändas. Det föreligger således en artskillnad,
              inte en gradskillnad, mellan det Björklunds pressekreterare gjorde
              och det Freivalds medarbetare gjorde.
            </seg>
            <seg n="f8f4d099">
              Det är, herr talman, en självklarhet att statliga myndigheter,
              inklusive Regeringskansliet, inte ska försöka ge medierna order
              om vad de ska skriva eller sända. Självständiga medier är en av
              hörnpelarna i en fungerande demokrati. Men att referera till censurförbudet
              i samma andetag som man diskuterar pressekreterarens samtal med
              Uppdrag gransknings redaktion är att gå väldigt, väldigt långt.
              Det är, om uttrycket tillåts, att skjuta mygg med kanon. Det vore
              inte rimligt om ministrar och pressekreterare fick order av KU
              att vara så försiktiga att de inte skulle våga lyfta luren för
              att påpeka felaktigheter i mediernas rapportering.
            </seg>
            <seg n="ded93930">
              Alliansens ambition i det ärende vi nu debatterar har varit tydlig:
              att betrakta vad som konkret har skett i ärendet och pröva det
              mot principerna som säkrar mediernas självständighet. Pressekreteraren
              ansåg att utbildningsministerns nu gällande ståndpunkt vad gäller
              vinstutdelning från friskolor var mer relevant än uttalanden som
              ministern gjorde för flera år sedan. Den uppfattningen framförde
              pressekreteraren till Uppdrag granskning . Är detta klandervärt?
              Svaret är nej.
            </seg>
          </u>
          <note n="abd6eb8b">
            Anf. 48 ANDREAS NORLÉN (M):
          </note>
          <note type="speaker" n="b09d71de">
            Anf. 49 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-5" n="28f81cbe">
            <seg n="9d5f9db9">
              Herr talman! Jag tycker nog att det är Andreas Norlén som skjuter
              grovt. De formuleringar som vi har i vår reservation är inte alls
              särskilt långtgående. Vi talar om att det är viktigt att vara
              extra försiktig när regeringsrepresentanter vänder sig till medier
              och kräver att få förändringar i innehållet i programmen.
            </seg>
            <seg n="32d35f21">
              Man ville få med den senaste ståndpunkten som Jan Björklund hade
              genom att ringa både ansvarig utgivare och programchef. Man var
              alltså inte i kontakt med själva journalisterna, utan det var
              ansvarig utgivare och programchef. Det är ganska ovanligt att
              man går så långt. Jag har inte hört talas om det tidigare, för
              då ska det till ganska mycket.
            </seg>
            <seg n="23903599">
              Vi ska komma ihåg att Jan Björklund gör nya utspel väldigt ofta,
              och redaktionen bedömde i detta fall att det inte fanns något
              beslut och att Alliansen inte hade fattat något gemensamt beslut
              i just de här frågorna. Det har än i dag inte fattats något beslut
              i den riktning som Jan Björklund påstod var den nya politiken.
            </seg>
            <seg n="678f633e">
              Jag tror att man kan säga att de gjorde en riktig bedömning i
              det fallet. Det hade varit helt orimligt att redigera om och hävda
              att regeringen plötsligt hade en ny politik bara för att Jan Björklund
              hade sagt det som sin åsikt i något sammanhang.
            </seg>
          </u>
          <note n="e7c288a4" type="speaker">
            Anf. 50 ANDREAS NORLÉN (M) replik:
          </note>
          <u who="andreas_norlen_00d8a6_w" xml:id="i-5d5fb5a3e46e5ffb-0" n="577e512e">
            <seg n="56a474bd"/>
            <seg n="a30d062b">
              Herr talman! Peter Eriksson menar att de skrivningar som finns
              i oppositionens reservation inte är så långtgående. Jag vill då
              påpeka att skrivningarna talar om censurförbudet. Man säger inte
              att agerandet innebär ett brott mot censurförbudet, men man talar
              om det. I samma skrivning säger man att man tycker att det finns
              skäl att ifrågasätta agerandets lämplighet. Man nämner censurförbudet
              och säger att detta inte är lämpligt.
            </seg>
            <seg n="7b534d7b">
              Den som kan läsa KU-prosa inser nog det tror jag för övrigt att
              även den breda allmänheten gör att resonerar man på det sättet
              och har sådana skrivningar innebär det en ganska långtgående kritik
              och ett ganska långtgående ifrågasättande av detta agerande. Det
              är vi från allianspartierna inte beredda att ställa oss bakom,
              för det är inte klarlagt exakt vad som sades i samtalet mellan
              pressekreteraren och Uppdrag gransknings företrädare.
            </seg>
            <seg n="2aa09157">
              Det som däremot är klarlagt är att man är överens om vad frågan
              gällde. Pressekreteraren menade att ministerns senaste uttalanden
              borde ha återgivits i reportaget, och Uppdrag granskning sade
              att det inte var aktuellt att föra in dem. Det är det diskussionen
              gäller. Jag undrar om Peter Eriksson tycker att det är en konstig
              åsikt att de senaste uttalandena är mer relevanta än uttalanden
              som är flera år gamla.
            </seg>
          </u>
          <note type="speaker" n="6540c4ef">
            Anf. 51 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-c8b4684b5f31d998-2" n="28f81cbe" next="i-4d43706d67af3701-2">
            <seg n="1a4b3b7a">
              Herr talman! Ja, i det här fallet tycker jag att det låter som
              en helt riktig bedömning från redaktionen när man väljer att lyfta
              fram uttalanden som stöder den politik som regeringen bedriver
              i stället för ett uttalande av en enskild minister som inte har
              stöd i något gemensamt beslut över huvud taget.
            </seg>
            <seg n="22f7dacb">
              Det som Andreas reagerar så hårt mot är de centrala meningarna
              här: Vid kontakter mellan företrädare för statliga myndigheter
              och medier bör en hög grad av försiktighet iakttas och ett betryggande
              säkerhetsavstånd upprätthållas så att den redaktionella självständigheten
              inte träds förnär, särskilt om den som agerar företräder regeringen.
            </seg>
            <seg n="00397f30">
              Jag tycker inte att det är extremt eller överdrivet på något
              sätt, utan jag tycker att det är en rimlig formulering i sammanhanget,
              när uppenbarligen regeringens och ministerns egen presschef försöker
              få till stånd redigeringar av programmet som faktiskt skulle ändra
              innebörden och påverka innehållet i programmet på ett sätt som
              antagligen inte var riktigt relevant.
            </seg>
          </u>
          <note n="b2498af0">
            Anf. 52 ANDREAS NORLÉN (M) replik:
          </note>
          <u who="peter_eriksson_7d6fe4_w" xml:id="i-4d43706d67af3701-2" n="28f81cbe" prev="i-c8b4684b5f31d998-2">
            <seg n="a679b55c">
              Herr talman! Peter Eriksson citerar ur sin reservation ett avsnitt
              som jag inte refererade till. Det som jag framför allt lyfte fram
              var att man talar om de ändamål som uppbär censurförbudet och
              om att frågan bör lyftas om agerandets lämplighet. Man mer än
              antyder att pressekreterarens agerande har rört sig i riktning
              mot att undergräva mediernas självständighet genom att innebära
              ett indirekt brott mot censurförbudet. Jag tycker att det är långtgående,
              och jag tycker definitivt inte att det finns fog för att göra
              den typen av uttalanden och markeringar i detta ärende.
            </seg>
            <seg n="2a74b72a">
              Det är ganska tydligt att KU inte kan säga till ministrar, pressekreterare
              och andra att de ska vara så försiktiga att de inte ens ska lyfta
              luren för att påpeka felaktigheter i mediernas rapportering eller
              framföra den typen av synpunkter. Jag tycker att det är att gå
              för långt.
            </seg>
            <seg n="347b0871">
              Självklart ska medierna ha mycket långtgående självständighet.
              Det är en grundläggande demokratisk förutsättning. Men man måste
              också beakta att kommunikation mellan Regeringskansliet och medierna
              eller mellan andra politiska företrädare och medierna också är
              ett naturligt inslag i en demokrati. Det kan man inte bortse från,
              utan det är självklart centralt att man har ett utbyte, ett givande
              och ett tagande.
            </seg>
            <seg n="a60a18e1">
              I det givandet och tagandet har pressekreteraren framfört synpunkter.
              Medieföreträdaren har sagt: Dem tänker vi inte bry oss om. Nej,
              det är deras fulla rättighet. Det är så det ska vara i en demokrati.
              Men detta att framföra synpunkterna har jag svårt att se kan vara
              klandervärt på det sätt som oppositionen vill göra gällande.
            </seg>
            <seg n="f1cbfd90">
              Herr talman! Andreas Norlén har en förmåga att förminska det
              agerande som företrädarna för regeringen har haft. I mitt anförande
              frågade jag: Var går gränsen?
            </seg>
            <seg n="b7fda0ce">
              Andreas Norlén tar också upp Laila Freivalds agerande och säger
              att det skulle vara vida skilt från detta. Där fanns också en
              tjänsteman från departementet, och det var inget krav på stopp,
              utan det var samma sak: Man upplyste och ville att man skulle
              veta vilka konsekvenser det skulle få.
            </seg>
            <seg n="adc7d7d4">
              Här var det ett krav på att ett inslag skulle redigeras om. Vi
              har skrivit betydligt mildare i denna skrivning än vad ett enigt
              konstitutionsutskott skrev när det gällde Laila Freivalds.
            </seg>
            <seg n="697d7c40">
              Jag vill fråga: Vad är det som sker när ni får regeringsmakten?
              Då helt plötsligt är acceptansen mycket större för vad man får
              göra och säga, hur man får agera som statsråd, än när vi hade
              en socialdemokratisk regering, för då var ni oerhört snabba med
              att sätta ned fötterna och säga: Det här är inte tillåtet. Man
              skulle inte acceptera att det gick så nära gränserna. Då var det
              jätteviktigt att upprätthålla censurförbudet, att se till att
              inte yttrande- och tryckfriheten träddes det minsta förnär.
            </seg>
            <seg n="86bd4169">
              Min fråga till Andreas Norlén är: Vad är det som har hänt under
              de här åren?
            </seg>
            <seg n="79aa3a26">
              Herr talman! Jag konstaterar att Helene Petersson i sin två minuter
              korta replik hinner vara överslätande gentemot förra utrikesministern
              Laila Freivalds, genom att försöka likställa hennes agerande,
              som var ytterst anmärkningsvärt, med pressekreterarens telefonsamtal
              till redaktionen för Uppdrag granskning , och samtidigt tala om
              statsrådets agerande.
            </seg>
            <seg n="38393fcf">
              Apropå Jan Björklund är det väl viktigt att ge den sakupplysningen
              att det i det här fallet inte handlar om att statsrådet Jan Björklund
              har gjort det ena eller det andra. Han fick reda på telefonsamtalet
              i efterhand, har han själv berättat för utskottet, och han har
              inte gett några instruktioner till sin pressekreterare när det
              gäller kontakten med redaktionen. Det är pressekreteraren som
              har agerat på eget initiativ. Det är uppenbart, och det är klarlagt.
            </seg>
            <seg n="ff1617c6">
              Jag menar att man bör se oppositionens ställningstagande i det
              här ärendet i sitt sammanhang. I det granskningsbetänkande som
              vi nu debatterar finns det flera ärenden där oppositionen vill
              göra tämligen långtgående inskränkningar i yttrandefriheten, nämligen
              ministrarnas yttrandefrihet. Det tycks finnas en strävan hos oppositionen
              att med hänvisning till andras yttrandefrihet begränsa ministrarnas
              möjligheter att delta i debatten på ett rimligt sätt.
            </seg>
            <seg n="8ed7c2e9">
              Det här fallet är ett exempel. Det vi ska debattera strax om
              kulturministerns brev till Filminstitutets ordförande är ett annat.
              Det finns också andra anmälningar som har gått i samma riktning.
              Men det är inte rimligt att använda konstitutionsutskottet som
              ett verktyg för att begränsa ministrarnas möjligheter att delta
              i debatten.
            </seg>
            <seg n="547fbbf9">
              Jag menar att det finns en betydande skillnad mellan det ärende
              som vi debatterar nu och fallet Laila Freivalds, vilket jag också
              framförde i mitt anförande.
            </seg>
            <seg n="cc658a3d">
              Jag tycker nog att det snarare är Helene Petersson som är svaret
              skyldig när det gäller varför man är så angelägen om att begränsa
              alliansregeringens ministrars yttrandefrihet.
            </seg>
            <seg n="a0dd7c7a">
              Herr talman! Jag tycker att Andreas Norlén ska börja med att
              läsa vad konstitutionsutskottet skrev i fallet Laila Freivalds.
              Vi var oerhört skarpa. Det gällde även den socialdemokratiska
              gruppen. Det fanns ingen reservation. Det fanns ingen avvikande
              mening. Vi var lika kritiska från vårt håll som man var från Alliansens
              håll. Vi möttes och var fullständigt eniga: Det var en gräns som
              vi från konstitutionsutskottet inte skulle acceptera.
            </seg>
            <seg n="607dc325">
              Men helt plötsligt accepteras sådana närmanden. Jag säger att
              det är ett närmande. Det finns ingen censur. Det finns inget hindrande.
              Det finns inget förbud. Den befogenheten hade man inte, och man
              hade inte heller de medlen att ta till.
            </seg>
            <seg n="869e08da">
              Samtidigt måste Andreas Norlén tillstå att statsrådet är ytterst
              ansvarig för sitt departement. Oavsett vad som händer där är det
              statsrådet som står som ytterst ansvarig.
            </seg>
            <seg n="2b146ec0">
              Det är frågor som vi har haft uppe i konstitutionsutskottet ett
              flertal gånger. Det har varit fråga om jäv och om annat agerande
              från både statsrådet och personalen, där vi i konstitutionsutskottet
              har skrivit att statsrådet är ytterst ansvarig för sin verksamhet
              i departementet.
            </seg>
            <seg n="68d6520f">
              En fråga till slut: Att det rörde sig om en valrörelse, hur ser
              Andreas Norlén på den frågan? Både från Peter Erikssons och min
              sida har vi tagit upp att det faktiskt är en faktor som gör att
              det blir ännu mer besvärande. Det gäller hur man agerar för att
              försöka påverka och ställa krav på att ett program redigeras om
              när det är fyra dagar före val och en regeringsmakt står på spel.
            </seg>
            <seg n="37a556dd">
              Herr talman! Jag konstaterar sammanfattningsvis att ärendet handlar
              om huruvida Jan Björklunds pressekreterare har agerat klandervärt.
              Självklart är statsrådet ytterst ansvarig för det som sker inom
              departementet.
            </seg>
            <seg n="f441da63">
              Vår slutsats har varit mycket tydlig: Pressekreterarens agerande
              har inte varit klandervärt. Frågan gällde i vilken mån det var
              rimligt att framföra en synpunkt till redaktionen för Uppdrag
              granskning om att ministerns senaste uttalanden var mer relevanta
              än uttalanden som var flera år gamla.
            </seg>
            <seg n="97fcb54e">
              Regeringen hade intagit en ny position. Man ville ha en parlamentarisk
              utredning för att se över regelverket när det gäller vinstutdelande
              friskolor. Det var ett kritiskt granskande reportage om vinstutdelande
              friskolor där ministerns gamla uttalanden återgavs.
            </seg>
            <seg n="838e6337">
              Då är vår uppfattning väldigt tydlig: Det var inte klandervärt
              att påpeka att det hade skett en positionsförflyttning från regeringens
              sida i den viktiga politiska fråga som reportaget handlade om.
            </seg>
            <seg n="8e99b5fb">
              Man försöker koppla ihop pressekreterarens agerande med glidningar
              och säga att man är på väg att överträda censurförbudet, som Helene
              Petersson är inne på i sin replik. Vi menar att det över huvud
              taget inte är vad det är fråga om.
            </seg>
            <seg n="4c00f481">
              Detta är ett inslag i den vardagliga kontakten mellan Regeringskansliet
              och medierna. Skulle man kritisera och sätta ribban så lågt som
              oppositionen nu är ute efter, då skulle man uppnå en sådan avskräckande
              effekt att regeringen knappt skulle våga lyfta luren för att över
              huvud taget tala med medierna.
            </seg>
            <seg n="1e8bd20d">
              Det är viktigt att hålla en tydlig rågång mellan vad som är klandervärda
              övertramp, som KU naturligtvis ska agera mot, och vad som är rimliga
              kontakter i en dialog mellan Regeringskansliet och medierna.
            </seg>
          </u>
          <note n="18ee8013">
            Anf. 53 HELENE PETERSSON i Stockaryd (S) replik:
          </note>
          <note n="119bc026">
            Anf. 54 ANDREAS NORLÉN (M) replik:
          </note>
          <note n="afb14484">
            Anf. 55 HELENE PETERSSON i Stockaryd (S) replik:
          </note>
          <note n="281e8e8f">
            Anf. 56 ANDREAS NORLÉN (M) replik:
          </note>
          <note type="speaker" n="f8f5cf1d">
            Anf. 57 KARIN GRANBOM ELLISON (FP):
          </note>
          <u who="karin_granbom_ellison_a3fde9_w" xml:id="i-1981fa85415f69e3-2" n="ce4effb4">
            <seg n="a4867cd7">
              Herr talman! Tack, Andreas Norlén, för en målande beskrivning
              av skillnaden mellan korrekt och komplett! Jag instämmer i den
              beskrivning som du hade av bakgrunden till det aktuella ärende
              som vi har i vår granskning. Är det någon som har missat den bakgrundsbeskrivningen
              så tar jag den igen, för säkerhets skull.
            </seg>
            <seg n="3913e487">
              I september i fjol gavs Utbildningsdepartementet möjlighet att
              se ett programinslag i Uppdrag granskning som skulle sändas dagen
              därpå och kommenteras av utbildningsministern. En presstjänsteman
              fick i uppgift att se inslaget. Han såg då att det inte var regeringens
              aktuella politik som skildrades utan att det var en tidigare ståndpunkt
              som redovisades.
            </seg>
            <seg n="401e9e9b">
              Presstjänstemannen kontaktade då Uppdrag gransknings redaktion
              för att upplysa om att inslaget inte innehöll regeringens senaste
              politik. Han möttes då av beskedet att det tänkte inte redaktionen
              ta ställning till, och så var det med det.
            </seg>
            <seg n="fd8d4bd2">
              Morgonen därpå skriver ansvarig utgivare på programmets blogg
              att presstjänstemannen framfört krav om att reportaget skulle
              klippas om. Blogginlägget avslutas med att det var ovanligt lätt
              att avfärda.
            </seg>
            <seg n="b22aa67d">
              Därefter gjordes en KU-anmälan, och en granskning har gjorts.
              Ansvarig utgivare för Uppdrag granskning , Lars-Göran Svensson,
              har i KU:s utfrågning fått ge sin version av vad som sades i telefonsamtalet
              mellan presstjänstemannen och honom kvällen den 14 september.
              I utfrågningen sade Svensson att han inte exakt minns vilka ord
              som har använts.
            </seg>
            <seg n="3309272b">
              I utfrågningen av statsrådet har det framgått att tjänstemannen
              inte ringde på statsrådets uppdrag eller i statsrådets närvaro.
              Det finns ingen inspelning av samtalet. KU kan alltså inte veta
              vad som har sagts i samtalet.
            </seg>
            <seg n="4ef7088b">
              Enligt svensk rättsordning är man oskyldig tills motsatsen bevisats.
              På liknande sätt bör KU inte uttala kritik eller anmärka mot en
              person utan att kunna tala om vilket fel som har begåtts och hur
              saker borde ha gjorts. Utan att uppfylla dessa kriterier blir
              kritiken ett stick men kan inte vägleda för framtiden. Det är
              alltså inte särskilt konstruktivt.
            </seg>
            <seg n="235f5f23">
              Reservationen i detta ärende liknar mest ett sådant politiskt
              stick. Först är reservanterna tydliga med att någon överträdelse
              av yttrandefrihetsgrundlagens censurförbud inte kan ha förekommit.
              Det kan inte anses ha förekommit, skriver de. Men de fortsätter
              meningen med att frågan bör lyftas om agerandets lämplighet. Det
              finns dock ingen beskrivning eller precisering av vad det är för
              agerande som de menar skulle ha förekommit och vad som skulle
              kunna vara olämpligt.
            </seg>
            <seg n="31abce14">
              Hela utskottet menar att det är vanligt med kontakter mellan
              medier och presstjänstemän i Regeringskansliet. Det är i själva
              verket presstjänstemännens uppgift att förse medierna med korrekta
              uppgifter om regeringens politik. Sådana kontakter sker dagligen
              och fyller en viktig funktion.
            </seg>
            <seg n="bd925599">
              Statsrådet på Utbildningsdepartementet uttryckte i utfrågningen
              att det är självklart att det är redaktioner, ansvariga utgivare
              och programansvariga som självständigt utformar sina program och
              tidningsartiklar. Pressansvariga är helt medvetna om att redaktioner
              bestämmer själva. Alla är eniga på den punkten.
            </seg>
            <seg n="e554644a">
              I det aktuella fallet har en granskning gjorts utifrån att Uppdrag
              gransknings ansvarige utgivare gjorde ett uttalande på sin blogg.
              Det går inte att konstatera att fel har begåtts från Utbildningsdepartementets
              sida. Vi borde ha kunnat vara överens om att det inte finns anledning
              till uttalande från KU i det aktuella ärendet.
            </seg>
            <seg n="36fa4f77">
              KU:s ordförande Peter Eriksson sade faktiskt också inledningsvis
              i sitt anförande att vi inte skiljer oss mycket åt, majoritet
              och reservanter, i det här fallet. Men det finns en reservation.
              Den är bitvis svävande, och den ger i relevanta delar ingen vägledning
              för framtiden. Den bara surrar omkring som en sommargeting. Det
              kan vara värt att upprepa att det är när KU håller stringens i
              sina uttalanden som granskningen får respekt och leder till en
              positiv utveckling av tjänsteutövningen i Regeringskansliet.
            </seg>
          </u>
          <note type="speaker" n="97a03d7b">
            Anf. 58 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-6" n="28f81cbe">
            <seg n="83107450">
              Herr talman! Det pratas om ett stick och en geting en sommardag,
              men jag tycker kanske att det verkar mer som prinsessan på ärten.
            </seg>
            <seg n="8aa5c6b2">
              Det är naturligtvis vanligt med kontakter mellan medier och politiker.
              Det har vi absolut inte haft någon som helst synpunkt på. Men
              i det här fallet går man lite längre när man ringer till ansvarig
              utgivare vid flera tillfällen och också ringer till programchefen
              och inte bara vill ge synpunkter utan också kräver att det material
              som ska sändas dagen efter ska redigeras om.
            </seg>
            <seg n="06e9917f">
              Jag har inte hört att man har dementerat de uppgifterna från
              statsrådet. Statsrådet är ansvarig för vad folk på departementet
              gör och vad presschefen säger till både medier och andra. Det
              är vi nog ganska överens om. I alla fall brukar vi vara det i
              konstitutionsutskottet.
            </seg>
            <seg n="3c865a41">
              De formuleringar som vi har använt i den här reservationen tycker
              jag nog att man borde kunna ta till sig även från regeringssidan.
              Statsrådet är ansvarig. Kontakter är vanliga, men det finns ett
              problem om man går för långt i att kräva att medierna ska göra
              på det ena eller andra sättet, särskilt om man inte efter den
              första kontakten nöjer sig utan fortsätter att kräva det och särskilt
              i förhållande till public service, menar jag. Statsråd och regeringen
              ska nämligen inte misstänkas styra Sveriges Television eller Sveriges
              Radio. Det finns en särskild anledning till att vi inte har direkt
              statstelevision som styrs från Utbildningsdepartementet eller
              något annat departement utan att det finns en självständighet
              och ett oberoende där. Det är viktigt att det upprätthålls.
            </seg>
          </u>
          <note type="speaker" n="441dc560">
            Anf. 59 KARIN GRANBOM ELLISON (FP) replik:
          </note>
          <u who="karin_granbom_ellison_a3fde9_w" xml:id="i-1981fa85415f69e3-3" n="ce4effb4">
            <seg n="db055553">
              Herr talman! Om jag är prinsessan på ärten det får stå för Peter
              Eriksson. Men jag tänkte i alla fall vara försvarsadvokat för
              principen om oskuldspresumtion.
            </seg>
            <seg n="0349d26d">
              KU:s ordförande Peter Eriksson sade inledningsvis, vill jag minnas,
              att KU:s uttalanden blir mindre värda om vi tar hänsyn till annat
              än det rent konstitutionella jag håller med om det och att KU
              ska bedöma vad det är som är formellt rätt eller fel. Jag hoppas
              att Peter Eriksson också fortsättningsvis ansluter sig till dessa
              tankelinjer.
            </seg>
            <seg n="df28cff8">
              Jag upplever att er reservation är svävande i vissa fall. Jag
              skulle vilja ge dig chansen att precisera det agerande som ni
              menar inte var lämpligt. Vad är det som inte borde ha gjorts?
              När skulle någon ha brustit i att följa regelverket? En sådan
              precisering vore önskvärd. Annars missar ni totalt poängen med
              att KU ska ge vägledning för framtiden.
            </seg>
          </u>
          <note type="speaker" n="16e2f9da">
            Anf. 60 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-7" n="28f81cbe">
            <seg n="543129a5">
              Herr talman! Jag tycker att det är riktigt att det i viss mån
              är svävande. Vi riktar nämligen ingen skarp direkt kritik mot
              statsrådet i det här fallet. Men när presschefen agerar på det
              här sättet befinner man sig i ett gränsområde.
            </seg>
            <seg n="5de0b62a">
              KU:s majoritet tycker att det är viktigt att tala om att man
              måste visa försiktighet i det gränsområdet. Det är det som det
              handlar om. Det är ingen tydlig skarp kritik mot Jan Björklund.
              Men det handlar om att tala om för Jan Björklund och den övriga
              regeringen att det finns anledning att vara försiktig. Det är
              inte bra att kräva att program ska redigeras om och agera på det
              sätt som det verkar som att utbildningsministerns presschef har
              gjort i det här fallet.
            </seg>
            <seg n="f5add9e0">
              När man kommer ned till vad som exakt har sagts har vi inte kunnat
              få någon klarhet. Därför har vi inte heller kunnat rikta någon
              mer exakt och bestämd kritik i det här fallet.
            </seg>
          </u>
          <note type="speaker" n="08122c3d">
            Anf. 61 KARIN GRANBOM ELLISON (FP) replik:
          </note>
          <u who="karin_granbom_ellison_a3fde9_w" xml:id="i-fc441e3aae546e74-0" n="ce4effb4" next="i-1a52886d627bc644-0">
            <seg n="cc4dfe90">
              Herr talman! Då hörde också jag att i reservationen finns det
              ingen skarp kritik mot statsrådet, utan det är ett uttalande i
              allmänhet.
            </seg>
            <seg n="2f704e57">
              Jag uppfattar att alla vi här i kammaren är överens om att medierna
              självständigt ska utforma sina program och tidningsartiklar. Detta
              är alltså ingen nyhet.
            </seg>
            <seg n="f4cd39bf">
              Jag kan helt enkelt bara avsluta med att säga att jag då uppfattar
              att vi är ense om att inga konstitutionella fel har begåtts, och
              det uppfattar jag som KU:s grundläggande uppgift.
            </seg>
          </u>
          <note n="0ffb6cf6">
            Anf. 62 HELENE PETERSSON i Stockaryd (S) replik:
          </note>
          <u who="karin_granbom_ellison_a3fde9_w" xml:id="i-1a52886d627bc644-0" n="ce4effb4" prev="i-fc441e3aae546e74-0">
            <seg n="b8855fbe">
              Herr talman! Karin Granbom Ellison säger att det är ett uttalande
              i största allmänhet, men det tycker jag faktiskt inte att det
              är. Hon säger också att konstitutionsutskottet har i uppgift att
              se om det är något konstitutionellt fel eller inte.
            </seg>
            <seg n="e53152aa">
              Självklart har vi den uppgiften, men vi har också, som jag tidigare
              sade i mitt anförande, en uppgift att se när gränserna börjar
              närma sig. Vi ska agera lite som en varningsklocka så att Regeringskansliet
              och regeringens företrädare kan se var gränserna går. Det är kanske
              inte så jättetydligt i precision, men att vi ska avhålla oss från
              att försöka påverka grundlagsskyddade medier och ha en hög grad
              av försiktighet tycker jag ändå är tydliga skrivningar.
            </seg>
            <seg n="c903c2b2">
              Karin Granbom Ellison säger också i sitt anförande att presschefen
              inte agerade på uppdrag av statsrådet. Då funderade jag över hur
              en presschef fungerar. Måste presschefen få alla uppdrag från
              statsrådet? Är det inte så att presschefen via instruktioner och
              arbetsbeskrivning har arbetsuppgifter som han ska fullfölja men
              som i yttersta änden utgår från statsrådets uppdrag totalt sett?
              Det måste väl finnas en frihet för en presschef att agera, men
              det yttersta uppdraget och ansvaret ligger hos statsrådet.
            </seg>
            <seg n="d3088f4d">
              Jag kan inte se det på något annat sätt. Annars måste statsrådet
              tala om vartenda pressmeddelande som ska skrivas, varenda kontakt
              som ska tas och varenda tidning som ska kontaktas när man är ute
              på ett uppdrag. Jag kan inte tänka mig att statsråden sysslar
              med sådant, utan jag tror att presschefen har en ganska stor frihet,
              men jag vill höra Karin Granbom Ellisons kommentar till det.
            </seg>
          </u>
          <note type="speaker" n="2fa4f3c3">
            Anf. 63 KARIN GRANBOM ELLISON (FP) replik:
          </note>
          <u who="karin_granbom_ellison_a3fde9_w" xml:id="i-fc441e3aae546e74-1" n="ce4effb4" next="i-1a52886d627bc644-1">
            <seg n="b4682a05">
              Herr talman! Presstjänstemännen agerar och arbetar på uppdrag
              av statsråden. Så är det. Men i detta fall fick inte presstjänstemannen
              ett direkt uppdrag att ringa till redaktionen för Uppdrag granskning
              . Det var det jag försökte säga.
            </seg>
            <seg n="b50df747">
              Att presstjänstemannen arbetar på uppdrag av statsrådet måste
              jag säga är en självklarhet. Det var ju därför som det var statsrådet
              som frågades ut av KU. Så på den punkten, som jag uppfattade var
              det som Helene Petersson i Stockaryd ville att jag skulle klarlägga,
              är det mitt svar.
            </seg>
          </u>
          <note n="f7461ede">
            Anf. 64 HELENE PETERSSON i Stockaryd (S) replik:
          </note>
          <u who="karin_granbom_ellison_a3fde9_w" xml:id="i-1a52886d627bc644-1" n="ce4effb4" prev="i-fc441e3aae546e74-1">
            <seg n="8ffec57d">
              Herr talman! Då uppfattar jag det som att vi är överens om att
              statsrådet är ytterst ansvarig för vad som händer och sker på
              departementet och för vad som utförs av dess tjänstemän.
            </seg>
            <seg n="84b5aa3e">
              Jag vill då ställa en annan fråga. Det är ett faktum att det
              var inte bara ett telefonsamtal som ringdes denna kväll, utan
              man tog kontakt med både programchefen och ansvarig utgivare.
              Uppfattningarna från båda var att det var ett högt tonläge och
              att det ställdes krav på omredigering.
            </seg>
            <seg n="e37bbcb4">
              Det kom fram en sak som vi hade lite svårt att följa upp, för
              utfrågningen var slut. Det var att telefonsamtalet hade spelats
              in men raderats. Vi hade ingen möjlighet att följa upp och se
              i vilket sammanhang det hade raderats, om det var före eller efter
              anmälan. Det hade varit väldigt intressant att kunna följa upp
              detta.
            </seg>
            <seg n="a82a566d">
              Men tydligen spelas presschefens telefonsamtal in, och därför
              är det jätteolyckligt att inspelningen inte finns kvar. Då hade
              vi ju klart och tydligt kunnat utläsa vad samtalet hade legat
              på för nivå och vilka ord som hade använts.
            </seg>
            <seg n="88a65e8c">
              Enligt upplysning till KU är det ändå två personer som har uppfattat
              det höga tonläget och kravet på samma sätt. Har det någon betydelse
              för Karin Granbom Ellison i hennes sätt att tänka i denna fråga?
            </seg>
          </u>
          <note type="speaker" n="04630f12">
            Anf. 65 KARIN GRANBOM ELLISON (FP) replik:
          </note>
          <u who="karin_granbom_ellison_a3fde9_w" xml:id="i-1981fa85415f69e3-4" n="ce4effb4">
            <seg n="f44fd599">
              Herr talman! Man kan utläsa av protokollet från KU:s utfrågning
              hur telefonsamtalen har gått. Min minnesbild är att presstjänstemannen
              ringde till redaktionen för Uppdrag granskning . Han fick tag
              på en person som inte var den som hade framställt programmet och
              därför inte visste innehållet. Denna person hänvisade då till
              en annan person. Därför blev det två samtal.
            </seg>
            <seg n="e2f513fb">
              Jag tror att det är viktigt att den som är intresserad av fallet
              går tillbaka och ser exakt vad som står i utfrågningarna. Vi har
              gjort två utfrågningar, och det är på dem vi baserar våra uttalanden.
            </seg>
            <seg n="8de2ff4a">
              I det förra replikskiftet vill jag till exempel minnas att Peter
              Eriksson gick lite långt och sade att presstjänstemannen vid flera
              tillfällen hade ringt till ansvarig utgivare. Jag uppfattade att
              han ringde honom en gång.
            </seg>
            <seg n="b78e3bff">
              Att han har ringt två samtal och att de båda skulle ha sagt något
              kan vi inte säga eftersom vi har pratat enbart med Lars-Göran
              Svensson. Det är hans version vi grundar oss på. Det är han som
              säger att krav har framförts. Detta står emot att presstjänstemannen
              har sagt att det var märkligt att inte den senaste versionen av
              regeringens politik fanns med i sändningen.
            </seg>
            <seg n="a4378da2">
              Jag tycker alltså att den som är intresserad får läsa protokollet.
              Jag kan bara konstatera att vi i KU inte kan säga exakt vad som
              har sagts i dessa samtal. Därför kan vi heller inte uttala att
              något konstitutionellt fel har begåtts.
            </seg>
          </u>
          <note type="speaker" n="749f2ea1">
            Anf. 66 TUVE SKÅNBERG (KD):
          </note>
          <u who="tuve_skanberg_437e5c_w" xml:id="i-3e5f66a3066091e6-5" n="184d94c5">
            <seg n="25f8cf64">
              Herr talman! Vad kokar allt detta ned till, om vi så här på slutet
              ska försöka sammanfatta? Så här skriver majoriteten, och lyssna
              nu noga, för det är mot den majoriteten som reservationen tar
              spjärn:
            </seg>
            <seg n="76a9e2b3">
              Som granskningen visar är kontakter med massmedierna ett naturligt
              inslag i arbetet i Regeringskansliet. Kontakterna är ofta inriktade
              på kontroll av faktauppgifter eller på att Regeringskansliet ges
              tillfälle att förbereda sig inför ett inslag som rör regeringen.
              Sådana kontakter fyller en viktig funktion. En allmän utgångspunkt
              vid kontakter mellan företrädare för statliga myndigheter och
              media är självfallet vikten av att den redaktionella självständigheten
              inte träds förnär.
            </seg>
            <seg n="70df873c">
              Granskningen i detta fall ger inte anledning till något uttalande
              i övrigt från utskottets sida.
            </seg>
            <seg n="47d8d81a">
              Med detta tycker jag, när jag lyssnar till er, att ni kunde ha
              nöjt er. Där kunde vi ha fått en enighet. Vi har uttalat oss som
              en allmän utgångspunkt; vi är överens om det. Men om vi ska uttala
              oss mer än detta måste vi veta vad de båda samtalen gick ut på,
              och det vet vi inte.
            </seg>
            <seg n="96655116">
              Dessutom hade det gått lång tid från att samtalen skedde till
              att de skulle relateras i vår granskning och utfrågning. Båda
              sidorna var samstämmiga och sade att de inte kom ihåg hur orden
              föll. När de som själva debatterar det säger att de inte kommer
              ihåg hur orden föll, hur ska utskottet då kunna veta det?
            </seg>
            <seg n="46c50984">
              Som historiker vet jag att källor som ligger så nära som möjligt
              i tiden har större trovärdighet än källor som är efterkonstruktioner
              långt senare. Det finns ingen bandinspelning. Det hade ju varit
              perfekt, för då är vi exakt i tiden. Men tänk er Uppdrag granskning
              som inte spelar in! Är det någon av oss politiker, när vi har
              dem på tråden, som inte är säkra på att de spelar in vartenda
              ord vi säger, precis som många andra journalister? Ändå har de
              inte spelat in detta. De som har spelat in och rutinmässigt raderat
              är pressidan på Regeringskansliet. De spelar in allting, men det
              här var inte av något intresse, uppgav de, och det raderades därför
              rutinmässigt.
            </seg>
            <seg n="b076b8f7">
              Det enda som finns nära i tid är en blogg som vi fortfarande
              kan läsa. Lars-Göran Svensson skrev på sin blogg bara timmar efteråt
              att kravet på att man skulle redigera hade varit ovanligt lätt
              att avfärda.
            </seg>
            <seg n="476e9061">
              Han hade alltså haft många krav på sig, han hade haft många tillfällen
              att resonera med företrädare för Regeringskansliet. Men just i
              detta fall var det ovanligt lätt att avfärda. Alla andra fall
              har inte gått till KU, men i detta fall har vi någonting nära
              i tiden, och uppgiftslämnaren själv säger att det var ovanligt
              lätt att avfärda. Det finns inte grund för att kritisera ett statsråd
              för det.
            </seg>
          </u>
          <note type="speaker" n="091a7cc7">
            Anf. 67 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-8" n="28f81cbe">
            <seg n="b827348c">
              Herr talman! Jag hade inte tänkt begära en enda replik i denna
              fråga. Jag tyckte att det inte skiljde särskilt mycket, men ni
              drar långtgående slutsatser som är helt orimliga. Andreas Norlén
              pratade tidigare om att skulle man resonera som vi gjorde skulle
              det aldrig kunna tas någon kontakt från regeringens sida över
              huvud taget med några medier. Det är helt horribla slutsatser.
            </seg>
            <seg n="65b64f3e">
              Den slutsats som Tuve Skånberg gör gällande är att det ansvarig
              utgivare skrev om på sin blogg är någonting som händer för jämnan,
              i väldigt många fall. Så är det inte. Han säger själv att det
              är väldigt ovanligt att det händer att regeringsföreträdare kräver
              att man ska redigera om program. Det är dessutom ett ovanligt
              högt tonläge. Men det är ovanligt lätt att avfärda därför att
              det är ett horribelt krav. Det är mer så som ansvarig utgivare
              säger, inte att det är särskilt vanligt att det händer.
            </seg>
          </u>
          <note type="speaker" n="a395d645">
            Anf. 68 TUVE SKÅNBERG (KD) replik:
          </note>
          <u who="tuve_skanberg_437e5c_w" xml:id="i-3e5f66a3066091e6-6" n="184d94c5">
            <seg n="fd792eaf">
              Herr talman! Då är vi överens om att det enda vi har av deras
              minnesbild är tonläget. Kan vi verkligen kritisera en minister
              för det tonläge hans presschef har?
            </seg>
          </u>
          <note type="speaker" n="88b4b3c0">
            Anf. 69 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-9" n="28f81cbe">
            <seg n="f4dd0e97">
              Herr talman! Vi har ingen skarp kritik av utbildningsministern,
              utan det är en allmän formulering. Det syftar till att påminna
              om att man ska ha en försiktighet i de här lägena. Man går gränsen
              väldigt nära när man från departementets sida kräver att ett tv-program
              i public service ska redigeras om och pratar inte bara med journalister
              utan med både ansvarig utgivare och programchefen. Det är att
              gå ovanligt långt som man gör på Utbildningsdepartementet bara
              några dagar före ett allmänt val.
            </seg>
          </u>
          <note type="speaker" n="38d5babc">
            Anf. 70 TUVE SKÅNBERG (KD) replik:
          </note>
          <u who="tuve_skanberg_437e5c_w" xml:id="i-3e5f66a3066091e6-7" n="184d94c5">
            <seg n="ad9943e5">
              Herr talman! Vi vet att man kan träda över gränsen och ha ett
              otillbörligt innehåll i samtal. Vi vet att samtalen är vanliga,
              och vi vet också att man kan kräva saker som är otillbörliga.
              KU har tidigare yttrat sig om det. Men det vi inte är överens
              om är om det finns grund att säga att något otillbörligt har skett.
              Vi kunde ha varit ense om meningen att en allmän utgångspunkt
              i kontakter mellan företrädare för statliga myndigheter och medier
              självfallet är vikten av att den redaktionella självständigheten
              inte träds förnär. Då hade du med dig majoriteten av oss i Alliansen.
              Det här står vi för, det här rubbas inte. Men vi har ingen grund
              för att säga att något annat har ägt rum i det här fallet. Ingen
              minns hur orden föll.
            </seg>
          </u>
          <note n="7785330f">
            Fråga om jordbruksministerns styrning av Jordbruksverket (4.6)
          </note>
          <note type="speaker" n="6f5ecf07">
            Anf. 71 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-1d05e8a567e9e9a4-10" n="28f81cbe">
            <seg n="4b05ae97">
              Herr talman! Nu är vi tillbaka där vi startade i dag; det vet
              de som har varit med hela dagen. Vi började dagens debatt med
              en diskussion om att jordbruksministern i valrörelsen i höstas
              blev ifrågasatt, eller åtminstone kontaktad, av medier på grund
              av också det ett medieinslag att det framkom uppgifter i medier
              om att de svenska minkarna inte hanterades på ett bra sätt i djurhållningen.
              Det var förfärliga bilder som kom fram.
            </seg>
            <seg n="edebd191">
              I det skedet, några dagar före valet också det, visade jordbruksministern
              handlingskraft av oanat slag. Han kunde berätta att han praktiskt
              taget omedelbart efter att ha sett bilderna i tv kunde ge uppdrag
              till Jordbruksverket att vidta en rad åtgärder för att se till
              att granska hur minkskötseln låg till i verkligheten i Sverige.
              Man skulle få en rapport från Jordbruksverket väldigt snabbt om
              det.
            </seg>
            <seg n="bace3b91">
              Det ordnades ett möte med Jordbruksverkets företrädare, och på
              Jordbruksverkets hemsida kunde man läsa att verket hade fått ett
              uppdrag av jordbruksministern att sköta det. Medierna blev ganska
              nöjda med att vi hade en regering som visade sådan handlingskraft,
              så frågan glömdes bort ganska snabbt. Det var bara en eller två
              dagar i medierna. Därmed hade jordbruksministern klarat av att
              hantera den här lilla krisen i valrörelsen.
            </seg>
            <seg n="22c9a14c">
              Efter valet kom frågan upp igen i frågestunder och interpellationer
              i riksdagen. Vid flera tillfällen, även ganska långt efter valrörelsen,
              hävdade jordbruksministern i plenisalen i riksdagen att han hade
              gett de här uppdragen till Jordbruksverket. Om det hade varit
              sant hade vi i dag diskuterat ministerstyre. Vi från KU hade kritiserat
              jordbruksministern kraftigt för att han har idkat ministerstyre.
              Det är inte så det går till i Sverige. Regeringen tar kollektiva
              beslut. Man kan inte som enskild minister gå ut och tala om för
              den ena eller andra myndigheten med några timmars varsel vad den
              ska göra och komma in med för rapporter. Så går det inte till,
              i alla fall ska det inte gå till på det sättet. Nu vet vi inte
              alldeles hundraprocentigt säkert om det gick till på det sättet,
              men när vi har gjort vår granskning ett halvår senare har det
              framkommit i utfrågningen med bland annat jordbruksministern att
              det i själva verket inte var så det gick till som han sade i höstas.
              Han hävdar att det uppdraget har han aldrig gett. Det finns inget
              beslut vare sig på departementet eller hos regeringen.
            </seg>
            <seg n="1184ed3c">
              Därmed gör vi i KU, som vi brukar göra, så att vi håller det
              för troligt att det som är senast sagt är sant. Vi hade kunnat
              säga att vi mer tror på att ministern talade sanning i höstas
              och att det gavs en rad uppdrag, även om det inte finns något
              formellt beslut. Men vi är ganska hyggliga och säger att det som
              ministern säger i våra utfrågningar håller vi för troligt är det
              sanna. Därmed är det inte fråga om ministerstyre utan mer om att
              ministern har kommit med osanning och felaktiga uppgifter vid
              en rad tillfällen. De har upprepats på olika sätt i olika sammanhang
              även här i riksdagen, och det är allvarligt. Ministerstyre är
              allvarligt, men att ministrar kommer med osanning är, som Mia
              sade tidigare i talarstolen, minst lika allvarligt.
            </seg>
            <seg n="51d20d0f">
              Vår slutsats är därför att det här är en av de allvarligaste
              och tydligaste granskningsfrågor under den här vårgranskningen
              som KU kommer med. Vi har ett enhälligt gemensamt svar där vi
              talar om att sådana felaktigheter bör man absolut inte syssla
              med, och vi förutsätter att det kommer man inte att göra i framtiden.
            </seg>
          </u>
          <note type="speaker" n="ca02574f">
            Anf. 72 HANS EKSTRÖM (S):
          </note>
          <u who="hans_ekstrom_04a9eb_w" xml:id="i-bfc9e3df8215918e-0" n="b25b2052">
            <seg n="32f1cbf2">
              Herr talman! Bakgrunden till detta har Peter Eriksson just gått
              igenom, nämligen den debatt som flammade upp under valrörelsen
              om djurskyddet och hur minkar behandlades på pälsfarmer. Frågan
              var naturligtvis politiskt potentiellt farlig, särskilt i ett
              läge när regeringsmakten stod på spel.
            </seg>
            <seg n="def9d25d">
              Den 10 augusti höll man ett videomöte där statssekreteraren,
              stabschefen, en politiskt sakkunnig, ett departementsråd, en pressassistent
              och fyra handläggare deltog tillsammans med ministern från Jordbruksdepartementet.
              Från Jordbruksverket deltog generaldirektören, chefsveterinären
              och två andra medarbetare. Det var alltså en synnerligen tung
              besättning, vilket kanske visar vilken bedömning man gjorde om
              lägets allvar.
            </seg>
            <seg n="72d54730">
              Det som sedan hände var att det gick ut ett pressmeddelande den
              10 augusti där det sägs att Eskil Erlandsson gett Jordbruksverket
              i uppdrag att ta fram en åtgärdsplan för att säkerställa djurskyddet.
              Det är en slump som ser ut som en tanke mitt i en flammande debatt.
              Detta verkar naturligtvis handlingskraftigt efter stormen i medierna
              om vanskötsel av djur.
            </seg>
            <seg n="11371db7">
              Ett meddelande lades också ut på Jordbruksverkets hemsida den
              13 augusti. Den 18 augusti och den 22 oktober har Eskil Erlandsson
              dessutom som svar på skriftliga frågor här i riksdagen svarat
              att han gett verket detta uppdrag. Den 2 december uppdaterades
              regeringens hemsida. Fortfarande den 22 december uppger Jordbruksverket
              att man har fått ett uppdrag den 10 augusti.
            </seg>
            <seg n="3e744d10">
              Ministern har sedan sagt att uppdraget inte givits efter att
              ha påstått det i nästan fyra månader. Problemet är bara att om
              jordbruksministern hade visat den handlingskraft som han har påståtts
              ha i fyra månader hade han gjort sig skyldig till ministerstyre,
              vilket hade varit en allvarlig försyndelse. Nu har ministern inte
              gjort det, säger han, utan bara sagt att han har gjort det. Det
              är också allvarligt.
            </seg>
            <seg n="83c3f414">
              I betänkandet står det: Allmänheten och riksdagen har därigenom
              givits en felaktig uppfattning om vad som förevarit. Som utskottet
              uttalat tidigare ansvarar ansvarigt statsråd för sina uttalanden
              och därmed även för att de uppgifter som han förmedlar är korrekta.
            </seg>
            <seg n="96e7715f">
              Vidare står det: Utskottet anser att tydliga fel har begåtts
              och förutsätter att det inträffade inte kommer att upprepas.
            </seg>
            <seg n="971e80cd">
              Jordbruksministern har alltså under brinnande valrörelse för
              att visa handlingskraft haft lånta fjädrar som om de varit riktiga
              hade varit konstitutionellt felaktiga. Nu har han bara farit med
              osanning under valrörelsen.
            </seg>
          </u>
          <note type="speaker" n="5e0fb298">
            Anf. 73 CECILIA BRINCK (M):
          </note>
          <u who="cecilia_brinck_57afa5_w" xml:id="i-b14e0e26962670d1-4" n="a6c9e759">
            <seg n="fffa14de">
              Herr talman! Jag har tagit över detta ärende från Ann-Britt Åsebol
              som var tvungen att resa hem till Dalarna för att ta hand om kyrkonämnden.
            </seg>
            <seg n="77e9f0ce">
              Vad var det som egentligen hände? Att statsråd har återkommande
              formella och informella kontakter med sina myndighetschefer för
              att få veta vad som händer är inte särskilt märkligt. Det har
              Eskil Erlandsson också haft. I det aktuella fallet ville han naturligtvis
              informera sig om arbetet med djurskyddskontroller av pälsdjursnäringen
              efter avslöjandet från Djurrättsalliansen. Att detta skulle innebära
              ett uppdragsliknande krav är lite svårt att se.
            </seg>
            <seg n="25f64eba">
              Det som hände och som föregående talare också berättade om var
              att man den 10 augusti förra året genomförde ett videomöte. Det
              var ett helt informellt möte mellan tjänstemän på departementet,
              statsrådet, Jordbruksverkets generaldirektör, chefsveterinär och
              andra personer från Jordbruksverket. Där presenterade myndigheten
              de kontakter som man har haft med länsstyrelserna om djurskyddsarbetet
              och djurskyddskontrollen och vilka planer man hade för att genomföra
              ytterligare kontroller under de närmast påföljande dygnen. Man
              talade också om huruvida det fanns behov av att lämna tilläggsdirektiv
              till den pågående utredningen om djurskyddslagstiftningens utformning
              och innehåll.
            </seg>
            <seg n="1b74aef4">
              Det finns minnesanteckningar från detta möte den 10 augusti.
              Av dem framgår det att statsrådet har fått en ordentlig genomgång
              av det arbete som pågår inom Jordbruksverket när det gäller arbetet
              med pälsdjursfrågor och att han ville ha en snabb återkoppling
              av läget och vilken åtgärdsplan man arbetade med inom Jordbruksverket.
              Det finns ingen annan dokumentation från detta videomöte än dessa
              minnesanteckningar, vilket naturligtvis försvårar möjligheten
              att ta reda på exakt vad som sades.
            </seg>
            <seg n="51845837">
              Vad som däremot framgår är att man redan under våren 2010 hade
              startat ett arbete med att ta fram en åtgärdsplan om djurskyddet,
              alltså långt innan dessa uppgifter presenterades av Djurrättsalliansen.
              Vi har sett att detta fanns dokumenterat på Jordbruksverkets hemsida
              redan från maj 2010. På denna hemsida konstaterar man också att
              de åtgärder som vidtogs efter videomötet den 10 augusti låg inom
              ramen för redan gällande instruktioner och regleringsbrev när
              det gäller djurskyddet.
            </seg>
            <seg n="00f703bf">
              Det framgår också i dokument från Jordbruksverket att man har
              haft kontakter med Sveriges Pälsdjursuppfödares Riksförbund om
              djuromsorgsprogram under förra våren. Man har diskuterat hur näringen
              kan vara med och ta fram ett program och bett om Jordbruksverkets
              synpunkter på förbättringar av det.
            </seg>
            <seg n="e70adc51">
              På Jordbruksverkets hemsida den 21 maj 2010 finns det ett pressmeddelande
              återgivet där det framgår att man under våren har inlett en serie
              möten med företrädare för pälsnäringen om djurskyddsarbete och
              djuromsorgsarbete. Där framgår det också att man kommer att utvärdera
              situationen bland annat för minkuppfödningen och kommer att komma
              med en åtgärdsplan under året. Det är det som faktiskt har hänt.
            </seg>
            <seg n="aad8e22a">
              Vad handlar då detta ärende om? Det handlar om regeringsformens
              bestämmelser om ministerstyre. Regeringen styr riket. Regeringen
              utfärdar inte föreskrifter till myndigheter i strid med gällande
              rätt. Regeringsformen förbjuder ministerstyre. Regeringen fattar
              kollektivt beslut vid regeringssammanträdena, och ämbetsverken
              är självständiga. Vad det handlar om är om ministern har gett
              direktiv till sina myndigheter på detta sätt i strid med regeringsformen.
              Skedde det någon sådan styrning från statsrådet Eskil Erlandsson
              i augusti 2010?
            </seg>
            <seg n="b82a929a">
              Det som föranleder den enorma otydligheten om detta är det meddelande
              som har legat ute på Regeringskansliets hemsida, alldeles för
              länge, vill jag tillägga, med rubriken Åtgärdsplan ska stoppa
              vanvård vid minkfarmar. Det finns en text därunder där det står
              att jordbruksministern det var han då, men nu är han landsbygdsminister
              har gett Jordbruksverket i uppdrag att ta fram en åtgärdsplan
              för att säkerställa djurskyddet vid minkfarmar. Det är detta som
              det hela handlar om.
            </seg>
            <seg n="3c117c4d">
              Vi har gjort en bedömning, som tidigare talare har berättat om.
              Det är ett helt enigt utskott som har kommit fram till att ordvalet
              i detta meddelande på regeringens webbplats inte bara är olyckligt
              utan felaktigt. Det har ministern också medgett och beklagat flera
              gånger i olika sammanhang, inte minst i utfrågningen som utskottet
              hade. Att man har kommunicerat felaktiga uppgifter har också föranlett
              att det har varit lätt att få uppfattningen att ministern har
              gett direktiv.
            </seg>
            <seg n="7a5917e0">
              Tydliga fel har begåtts, står det i utskottets ställningstagande.
              Vi förutsätter att detta inte kommer att upprepas. Samtidigt kan
              man faktiskt konstatera hur otroligt lätt det är att felaktiga
              uppgifter får spridning fort.
            </seg>
            <seg n="5f144dda">
              Vi menar att det framgår tydligt, såväl i de skriftliga svar
              som utskottet har tagit in som vid utfrågningarna, att Jordbruksverket
              inte har fått några direktiv av ministern. Utskottet är helt enigt
              om detta.
            </seg>
            <seg n="304a2567">
              Vad gäller de inspektioner som länsstyrelserna gjorde runt om
              i landet i augusti 2010 låg det redan i Jordbruksverkets åtgärdsplan
              att ta fram en lägesrapport för bättre kontroller av minkfarmerna.
              Man höll redan på med detta.
            </seg>
            <seg n="18e9303b">
              Statsrådet har gjort fel. Han har beklagat detta, och han har
              bett om ursäkt för detta. Han klandras av ett enigt utskott för
              att han har gjort fel. Vi hoppas och förutsätter att detta inte
              kommer att hända igen.
            </seg>
          </u>
          <note type="speaker" n="d34085f0">
            Anf. 74 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-cdb535298d2749ff-5" n="e1aef5b4">
            <seg n="7bc95a57">
              Herr talman! I ärendet som gäller jordbruksminister Eskil Erlandssons
              agerande för djurskyddskontroll av minkfarmer har han av Helena
              Leander från Miljöpartiet anmälts för ministerstyre mot Jordbruksverket.
            </seg>
            <seg n="0d8af17f">
              Eskil Erlandsson har i konstitutionsutskottets utredning och
              beslut helt friats från att ha bedrivit ministerstyre som anmälaren
              avsåg.
            </seg>
            <seg n="0a90cefc">
              Men jordbruksministern har medgett att en notis på Jordbruksdepartementets
              webbplats varit missvisande och gett en felaktig bild av vad som
              har hänt i ärendet. Detta fel har senare upprepats, bland annat
              i svar på en skriftlig fråga i riksdagen. Eskil Erlandsson har
              inför konstitutionsutskottet beklagat felen och bett om ursäkt
              för dem.
            </seg>
            <seg n="65ddfed2">
              I konstitutionsutskottets beslut sägs att tydliga fel begåtts
              vad gäller uppgifterna på webbsidan och att utskottet förutsätter
              att det inträffade inte kommer att upprepas.
            </seg>
            <seg n="90add378">
              Det som uttalas i beslutet är i själva verket vad Eskil Erlandsson
              själv vid den offentliga utfrågningen i KU den 7 april sagt var
              fel ett fel som han beklagade.
            </seg>
            <seg n="4b587595">
              I min inledning uppehöll jag mig vid de felaktiga uppgifter som
              läckts ut till medier när det gäller granskningen innan beslut
              fattades. Syftet tycks ha varit i alla fall uppfattar jag det
              på det sättet att skada tilltron till jordbruksministern.
            </seg>
            <seg n="9528e7ae">
              Sven-Erik Österberg sade i sin inledning och det sade här även
              Peter Eriksson att Eskil Erlandsson ville visa handlingskraft.
              Jag kan också tolka notisen på det sättet. Men det var så att
              Jordbruksverket sedan april 2010 hade förberett en granskning
              av minkfarmarna detta på grundval av ett regeringsbeslut som Eskil
              Erlandsson tagit initiativ till.
            </seg>
            <seg n="c415143c">
              Men visst, frågan om granskningen av minkfarmarna blev mer akut
              i augusti 2010 när Djurrättsalliansen filmade ett antal minkfarmar
              och missförhållandena där. Det här ledde till den videokonferens
              med Jordbruksdepartementet och Jordbruksverket som omtalats. Det
              var den videokonferensen som var grunden till notisen på Jordbruksverkets
              hemsida.
            </seg>
            <seg n="ef077175">
              Det avgörande beslutet om granskningen av minkfarmarna hade tagits
              flera månader tidigare genom det uppdrag som Jordbruksverket på
              Eskil Erlandssons initiativ hade fått, nämligen att ta fram en
              granskningsplan för minkfarmarna. Han hade alltså, kan man säga,
              varit förutseende flera månader innan filmningen gjordes. För
              detta förutseende skulle Eskil Erlandsson kanske vara värd beröm,
              men sådant beröm brukar inte konstitutionsutskottet dela ut.
            </seg>
            <seg n="da94657c">
              Vi är eniga om beslutet i konstitutionsutskottet jag instämmer
              alltså i det som där sägs men det innehåller inte den form av
              kritik som framförts i massmedier. Det framförs kritik mot fel
              som funnits på hemsidan, och den kritiken anser jag också vara
              berättigad.
            </seg>
          </u>
          <note type="speaker" n="c222a78e">
            Anf. 75 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-11" n="28f81cbe">
            <seg n="4296c7ba">
              Herr talman! Efter att ha lyssnat till Cecilia Brinck och nu
              också till Per-Ingvar Johnsson får jag uppfattningen att det gjordes
              ett misstag på departementet, att någon tjänsteman på hemsidan
              skrev en notis som var felaktig och att det är allt. Men så var
              inte fallet.
            </seg>
            <seg n="a840d204">
              Ni försöker förminska det här till ett litet litet knappnålshuvud.
              Men i själva verket är det så att jordbruksministern i valrörelsen
              själv sagt till medier att han gett ett uppdrag. Det gäller inte
              bara notisen på hemsidan. Också här i riksdagen har han inte som
              jag tidigare sagt under en frågestund och i en interpellationsdebatt
              utan vid två tillfällen här i riksdagen sagt att det här var ett
              uppdrag som han gett.
            </seg>
            <seg n="a581381c">
              Dessutom måste det av någon anledning vara så att Jordbruksverket
              har fått samma uppfattning eftersom detta står på dess hemsida.
              Det gäller alltså inte något enstaka tillfälle och inte att något
              slags misstag som begåtts, utan det har kommit felaktiga uppgifter
              från jordbruksministerns mun vid ett antal tillfällen. Därför
              är det allvarlig kritik som vi riktar. Jag tycker inte att det
              finns någon anledning att förminska detta på det sätt som Per-Ingvar
              gör.
            </seg>
          </u>
          <note type="speaker" n="5a1ae1ca">
            Anf. 76 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-6" n="e1aef5b4">
            <seg n="0c3cb670">
              Herr talman! Jag har framfört att jag står bakom den kritik som
              ingår i konstitutionsutskottets beslut. Det är tråkigt att det
              getts sken av att det funnits ytterligare kritik kritik som inte
              ingår i beslutet.
            </seg>
            <seg n="f4da9ec6">
              Som jag framhållit i mitt anförande hade det från Eskil Erlandssons
              sida men det var redan i april 2010 tagits initiativ till att
              granska minkfarmarna. Man hade alltså ett uppdrag, och ett arbete
              pågick inom Jordbruksverket med att ta fram den här granskningsplanen
              när filmningen inträffade och det hela blev mer akut.
            </seg>
            <seg n="d273a17f">
              Jag uppfattar att det fanns ett uppdrag. Uppdraget gavs dock
              inte i augusti. Såtillvida kan också jag tolka uppgiften i notisen
              som missvisande.
            </seg>
          </u>
          <note type="speaker" n="b34fc491">
            Anf. 77 PETER ERIKSSON (MP) replik:
          </note>
          <u who="peter_eriksson_7d6fe4_w" xml:id="i-1d05e8a567e9e9a4-12" n="28f81cbe">
            <seg n="f7224626">
              Herr talman! Uppgiften i notisen har ju författats av någon annan.
              Vad jag säger är att Eskil Erlandsson själv vid ett flertal tillfällen
              har sagt orden i fråga. Det tycker jag inte att det råder någon
              tvekan om. Vi har väldigt klara belägg för att det var på det
              sättet. Vi har ju riksdagens protokoll från flera tillfällen.
              Kunde ni inte, Per-Ingvar, åtminstone erkänna att det förhåller
              sig så att Eskil Erlandsson själv har sagt orden i fråga?
            </seg>
          </u>
          <note type="speaker" n="f0a084c3">
            Anf. 78 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-7" n="e1aef5b4">
            <seg n="5ef3d843">
              Herr talman! Jag uppfattade att Eskil Erlandsson hade gett ett
              uppdrag i form av ett regeringsbeslut redan tidigare, alltså i
              april 2010. Jordbruksverket höll då på med granskningen, så att
              Eskil Erlandsson tagit initiativ var inte en felaktig uppgift.
              Men sedan har vi tidpunkten; det gjordes inte i augusti utan i
              april.
            </seg>
          </u>
          <note type="speaker" n="5acf4fce">
            Anf. 79 HANS EKSTRÖM (S) replik:
          </note>
          <u who="hans_ekstrom_04a9eb_w" xml:id="i-bfc9e3df8215918e-1" n="b25b2052">
            <seg n="bc3ff35a">
              Herr talman! Per-Ingvar Johnsson agerar, tycker jag, mer som
              en försvarsadvokat för jordbruksministern än som en ledamot av
              konstitutionsutskottet som har ett formellt uppdrag att fundera
              över statsrådens agerande.
            </seg>
            <seg n="4c6504e1">
              I början av debatten här observerade jag att Per-Ingvar inte
              sade någonting om kritiken mot regeringen utan bara om vilka fel
              som centerpartistiska statsråd inte hade gjort. Det känns som
              att Per-Ingvar försöker spela ned konstitutionsutskottets kritik.
            </seg>
            <seg n="26cb2aaf">
              Det är klart att man blir lite bekymrad om ett statsråd far med
              osanning för att i en valrörelse slippa en besvärlig debatt. Tycker
              inte Per-Ingvar att KU måste markera i frågan för att förhindra
              ett sådant missbruk av ord i framtida valrörelser? Jag tycker
              att KU har en viktig roll.
            </seg>
            <seg n="3fad2051">
              Jag blir lite förvånad över det uppdrag som Per-Ingvar hanterar.
              På s. 227 i KU:s material, del 1, angående den promemoria vi fått
              från departementet står det så här: Något särskilt uppdrag om
              en åtgärdsplan har inte lämnats, uppges det vidare. Därför funderar
              jag på om ett uppdrag är givet eller inte.
            </seg>
          </u>
          <note type="speaker" n="b485e22a">
            Anf. 80 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-8" n="e1aef5b4">
            <seg n="0b358e7f">
              Herr talman! Jag uppfattar att något sådant uppdrag inte gavs
              vid tidpunkten i fråga, alltså i augusti 2010. På så sätt delar
              jag uppfattningen där. Det är det som detta syftar på.
            </seg>
            <seg n="6d7f20d9">
              Jag reagerar mycket kraftigt på den felaktiga och överdrivna
              kritiken om att ministern blivit fälld för ministerstyre. Det
              har varit utgångspunkten för att säga att det inte överensstämmer
              med konstitutionsutskottets beslut.
            </seg>
          </u>
          <note type="speaker" n="fd31fdb6">
            Anf. 81 HANS EKSTRÖM (S) replik:
          </note>
          <u who="hans_ekstrom_04a9eb_w" xml:id="i-bfc9e3df8215918e-2" n="b25b2052">
            <seg n="7314f291">
              Herr talman! Jag tycker att det är väldigt bekymmersamt om ledamöter
              av konstitutionsutskottet ser det som sitt främsta uppdrag att
              försvara ministrar, inte att utöva sin författningsenliga förpliktelse
              att granska regeringsmakten. Jag måste säga att jag upplever det
              sagda som rent försvarstal. Det blir jag lite förvånad över.
            </seg>
          </u>
          <note type="speaker" n="3629def6">
            Anf. 82 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-cdb535298d2749ff-9" n="e1aef5b4">
            <seg n="6b446882">
              Herr talman! Som jag har framhållit instämmer jag i de beslut
              vi har varit eniga om här. Men visst reagerar jag mot den felaktiga
              beskrivningen av innehållet i beslutet från konstitutionsutskottet.
              Det reagerar jag mycket kraftfullt mot. Kritiken som ges mot Eskil
              Erlandsson i själva beslutet är berättigad, men den ska refereras
              på ett korrekt sätt.
            </seg>
          </u>
          <note type="speaker" n="7681bd79">
            Anf. 83 TUVE SKÅNBERG (KD):
          </note>
          <u who="tuve_skanberg_437e5c_w" xml:id="i-3e5f66a3066091e6-8" n="184d94c5">
            <seg n="17504554">
              Herr talman! Debatten så här långt påminner om ordspråket: Det
              här verkar lätt, men vänta tills jag har förklarat det.
            </seg>
            <seg n="72f0dfc1">
              Vi var överens. Det är ett enigt utskott som har uttalat sig.
              Men ge oss en halvtimme så ska vi nog kunna se till att vi blir
              oense igen.
            </seg>
            <seg n="74263477">
              Så här står det faktiskt i det vi vid det senaste justeringssammanträdet
              var överens om: Utskottet utgår i sin bedömning från de uppgifter
              som har lämnats i granskningen av landsbygdsminister Eskil Erlandsson,
              Regeringskansliet och Jordbruksverket och som innebär att det
              vid videomötet den 10 augusti mellan företrädare för Jordbruksdepartementet
              och Jordbruksverket inte lämnades något uppdrag till Jordbruksverket
              utan att verket redan hade påbörjat sitt arbete. Arbetet ligger
              inom ramen för Jordbruksverkets uppdrag avseende djurskyddet.
            </seg>
            <seg n="121c92db">
              Detta har vi efter tuggande i månader kommit fram till. Det är
              vi överens om, eller var åtminstone innan vi gick in i kammaren.
            </seg>
            <seg n="448d4b52">
              Låt oss nu spola tillbaka videobandet med den målande beskrivning
              som Eskil Erlandsson hade på utskottsgranskningen. Han sitter
              i en tandläkarstol. Han har fått avbryta mitt under brinnande
              valrörelse. Regeringsmakten står på spel, och man borrar i munnen
              på honom. Då ska det vara en videokonferens.
            </seg>
            <seg n="2455f73f">
              Under denna videokonferens säger han uppenbarligen felaktigheter.
              Om han hade frågat hur långt granskningen av minkfarmarna och
              deras förhållanden hade gått hade vi inte haft detta ärende nu.
              I stället sade han uppenbarligen: Se till att granska minkfarmarna!
            </seg>
            <seg n="51b2ff11">
              Han sade fel. Vi kritiserar honom för detta, men vi är själva
              överens vi har skrivit oss samman om att arbetet ligger inom ramen
              för Jordbruksverkets uppdrag avseende djurskyddet, och verket
              hade redan påverkat detta arbete.
            </seg>
            <seg n="1643cf8e">
              För detta bad Eskil Erlandsson om ursäkt inte en gång, inte två
              gånger, utan kanske tre gånger under granskningen. Han var mycket
              ledsen för detta. Han vädjade till oss att väga in att han satt
              med borren i munnen. Jag tycker ändå att vi ska hyfsa debatten
              lite grann och säga att han har gjort en pudel. Han har rullat
              sig och sagt att det blev jättefel, och vi har sagt att vi hoppas
              att detta inte upprepas. Kan det inte räcka med det?
            </seg>
          </u>
          <note type="speaker" n="4d75c8a4">
            Anf. 84 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-c8b4684b5f31d998-3" n="28f81cbe" next="i-4d43706d67af3701-3">
            <seg n="994e4371">
              Herr talman! Jag måste tyvärr gå upp i talarstolen en gång till
              med tanke på vad Per-Ingvar Johnsson sade i detta ärende.
            </seg>
            <seg n="5c16ff33">
              Från konstitutionsutskottet framgår, som jag ser det och som
              jag läser det betänkande och de uppgifter vi har fått in från
              regeringen, att regeringen svarar på konstitutionsutskottets frågor
              att det inte har lämnats något särskilt uppdrag om en åtgärdsplan.
              Det är regeringens svar.
            </seg>
          </u>
          <note n="4ece4b36">
            Vidare anförs i promemorian från regeringen till konstitutionsutskottet
            att innehållet i den åtgärdsplan som Jordbruksverket presenterade
            vid det aktuella mötet med departementet däremot faller inom ramen
            för det uppdrag på djurskyddsområdet som i författningsbestämmelser
            givits Jordbruksverket. Det är alltså allmänna författningar,
            som 3 § om att Jordbruksverket ska arbeta med att säkerställa
            ett gott djurskydd, djurskyddslagen i 24 § och 63 § och så vidare.
          </note>
          <u who="peter_eriksson_7d6fe4_w" xml:id="i-4d43706d67af3701-3" n="28f81cbe" prev="i-c8b4684b5f31d998-3">
            <seg n="f88918f4">
              Det har alltså enligt den information vi har fått till KU inte
              getts något särskilt uppdrag från departementet eller regeringen
              i dessa frågor, utan det är Jordbruksverket som vidtar dessa åtgärder
              på grundval av allmänna författningar man har att arbeta med.
            </seg>
            <seg n="ccfc5a46">
              Om inte Per-Ingvar Johnsson kan visa något helt nytt i denna
              fråga stämmer alltså inte det som Per-Ingvar Johnsson säger, nämligen
              att det har tagits ett särskilt beslut och att Eskil Erlandsson
              har varit framsynt och handlingskraftig, men bara vid ett tidigare
              tillfälle.
            </seg>
            <seg n="65e3313a">
              Kulturministerns uttalande i ett brev till Svenska Filminstitutet
              (avsnitt 4.7)
            </seg>
          </u>
          <note type="speaker" n="f05641bf">
            Anf. 85 KAJSA LUNDERQUIST (M):
          </note>
          <u who="kajsa_lunderquist_75583d_w" xml:id="i-b14e0e26962670d1-5" n="4212b259">
            <seg n="ca1a7ee5">
              Herr talman! I en anmälan som inkommit till utskottet anförs
              att utskottet bör granska kulturministerns så kallade styrning
              av Svenska Filminstitutet. Anmälan gäller framför allt ett brev
              skrivet till dess ordförande Håkan Tidlund från kulturministern
              gällande stöd till digitalisering av biografer.
            </seg>
            <seg n="400f6cb8">
              I budgetpropositionen 2011 anges att digitaliseringen av biografer
              möjliggör ett bredare filmutbud och att distributionen når fler
              invånare på mindre orter. 2009 inledde därför Filminstitutet ett
              digitalt pilotprojekt som innebar att 28 salonger spridda i landet
              digitaliserades enligt internationell standard fram till mars
              2010. Projektet finansierades genom existerande stödformer i 2006
              års filmavtal.
            </seg>
            <seg n="9b66305b">
              Inför budgetarbetet 2011 inkom budgetunderlag från Filminstitutet
              där man konstaterade att det fanns ytterligare behov av offentligt
              stöd för att klara övergången till den digitala tekniken. Filminstitutet
              äskade 5 miljoner kronor om året i tre år för att klara den fortsatta
              digitaliseringen. Vid denna tidpunkt fanns inga andra uppgifter
              om att stödet skulle behövas tidigare än 2012.
            </seg>
            <seg n="cbac03f2">
              I budgetpropositionen 2011 angavs ytterligare förslag på förstärkt
              satsning på digitalisering genom ett anslag om 15 miljoner kronor
              per år under en fyraårsperiod med start 2012. Denna utökade satsning
              var alltså fyra gånger större än vad Filminstitutet äskade, vilket
              visade den stora vikt som kulturministern fäster vid digitaliseringen.
            </seg>
            <seg n="919a0e3e">
              Herr talman! Den 29 november förra året framförde Filminstitutets
              tillförordnade verkställande direktör, Bengt Toll, i en DN-artikel
              att stödet till digitaliseringen kommer att ges för sent och i
              för liten omfattning. Mot bakgrund av uttalandet i artikeln och
              det faktum att regeringen beslutat satsa hela 60 miljoner kronor
              på digitaliseringen, i motsats till de äskade 15, skrev kulturministern
              ett brev till Filminstitutets ordförande Håkan Tidlund.
            </seg>
            <seg n="2e988020">
              Enligt kulturministern var avsikten med brevet att nyansera bilden
              av regeringens satsning på området. Dessutom ville hon tydliggöra
              regeringens syn på det kommande stödet till digitaliseringen av
              biografer. Uttalandena i brevet ska därför ses som allmänpolitiskt
              föranledda av Bengt Tolls uttalande i medierna och inte som ett
              försök att styra Filminstitutet. Ett sådant försök skulle utgöra
              ministerstyre, vilket knappast ligger i kulturministerns intresse
              att utöva eller ens misstänkas för att utöva.
            </seg>
            <seg n="015c7805">
              Vid utskottets utfrågning av kulturministern framkom att regeringen
              tar digitaliseringen av biografer på väldigt stort allvar. Vidare
              framkom att man därför förbereder ett uppdrag till Filminstitutet
              om hur stödet ska utformas och att projektet ska tidigareläggas
              ett år. Satsningen på totalt 60 miljoner kronor kommer således
              att starta redan under 2011.
            </seg>
            <seg n="1cc60ff1">
              Herr talman! En av grunderna för vår demokrati är yttrandefriheten.
              Givetvis är den inte total: Hänsyn måste tas till exempelvis lagstadgad
              sekretess, såsom rikets säkerhet, socialt umgänge, som förtal,
              eller myndighetsutövning, som till exempel ministerstyre.
            </seg>
            <seg n="c2a8ee62">
              Samtidigt måste ett statsråd kunna uttrycka sin mening och framföra
              allmänpolitiska synpunkter i den form statsrådet finner lämpligt.
              Detta gäller i synnerhet frågor som andra, i detta fall en företrädare
              för Svenska Filminstitutet, har lyft fram i offentlig debatt.
              Vidare kan man notera att statsrådet valt att föra en offentlig
              debatt i saken, då statsrådet varit väl medveten om att brevet
              skulle bli en allmän handling.
            </seg>
            <seg n="5d40539e">
              Jag vill i sammanhanget även understryka vikten av offentlighetsprincipen
              och av att arbetet vid statliga myndigheter och organ präglas
              av öppenhet, insyn och självständighet. De ska vara fria från
              politisk styrning.
            </seg>
            <seg n="86d6f732">
              Myndigheterna får sina medel och uppdrag från regeringen, men
              därutöver bedriver de sin verksamhet fria från politisk inblandning.
              Myndigheternas självständighet är därför central i förvaltningen
              av landet. Denna tågordning åtnjuter ett mycket brett politiskt
              stöd.
            </seg>
            <seg n="f5f6ebb0">
              Konstitutionsutskottets uppgift i sammanhanget är att granska
              det rent konstitutionella, och inte det politiska. Det ligger
              föga konstitutionellt i huruvida man anser det lämpligt av kulturministern
              att kalla upp företrädare för Filminstitutet till rummet i stället
              för att föra en offentlig debatt. Om så hade varit fallet hade
              vi inte haft någonting att granska. I granskningen av det konstitutionella
              har det därför enligt vår mening inte förekommit någon otillbörlig
              styrning av Filminstitutet.
            </seg>
            <seg n="fad1482e">
              Avslutningsvis vill jag understryka att det inte är den offentliga
              debatten i sig som är problemet snarare tvärtom. En livlig och
              engagerad publik debatt är en förutsättning för ett levande kulturliv.
              Där är vi moderater och resten av Alliansen de första att uppmuntra
              till deltagande i debatten. Samtidigt är det angeläget att värna
              offentlighetsprincipen och vikten av att myndigheter och organ
              präglas av öppenhet och insyn. Men att kritisera statsråd för
              valet av kommunikationskanal har ingenting med detta att göra.
            </seg>
            <seg n="45d197cb">
              I och med detta anser Alliansen att granskningen inte borde ha
              givit anledning till något uttalande i övrigt av utskottet.
            </seg>
          </u>
          <note type="speaker" n="7fc66e97">
            Anf. 86 BILLY GUSTAFSSON (S):
          </note>
          <u who="billy_gustafsson_e04a79_w" xml:id="i-c572f5d8efe0a73a-0" n="749ef7d1">
            <seg n="87a7f4ce">
              Herr talman! Vi har nu hållit på i ungefär fyra och en halv timme.
              Vi har diskuterat och debatterat. Nu är vi framme vid det näst
              sista ärendet. Kajsa Lunderquist har redovisat hur man från Alliansen
              har resonerat och funderat i frågan, och jag ska försöka att så
              lugnt och sakligt som möjligt redovisa hur vi socialdemokrater
              har närmat oss frågan och varför vi har kommit till den slutsats
              som vi har gjort.
            </seg>
            <seg n="f1d963c7">
              Herr talman! Fokus i detta granskningsärende har enligt vår mening
              varit om kulturministern genom sitt brev till Filminstitutets
              styrelseordförande på ett otillbörligt sätt sökt tillrättavisa
              och i praktiken tysta en institution som vilket jag menar är det
              viktiga här står i beroendeställning till regeringen och aktuell
              minister.
            </seg>
            <seg n="8326da67">
              Det svenska systemet bygger på självständiga myndigheter och
              institutioner fria från politiska dolda påtryckningar. Regeringen
              styr riket, och det är regeringen som kollektivt fattar beslut
              som är möjliga att i efterhand granska, det vill säga motsatsen
              till ministerstyre.
            </seg>
            <seg n="2ecadbbc">
              I tidigare granskningar av statsråds uttalanden har utskottet
              uttalat att granskningen ska göras utifrån objektiva grunder,
              det vill säga att värdera uttalandet i förhållande till i vilket
              sammanhang det har fällts och med hjälp av vanligt sunt förnuft
              ta ställning till vad statsrådet ville uppnå i den aktuella frågan.
            </seg>
            <seg n="df893cc5">
              I vilket sammanhang och mot vilken bakgrund ska det nu aktuella
              brevet ses? Upprinnelsen är en artikel i Dagens Nyheter där tillförordnad
              vd Bengt Toll bland annat uttalat att de små aktörerna på filmmarknaden
              inte klarar att investera i nya anläggningar för nästan 1 miljon
              kronor. Han berättade också att det ringer biografägare varje
              dag och är förtvivlade.
            </seg>
            <seg n="3c34ac53">
              Ursäkta, men för en utomstående synes dessa framförda åsikter
              inte vara särskilt mycket att bli upprörd över. Men låt oss se
              lite grann på vad kulturministern skriver i sitt brev där hon
              framför sin åsikt om Bengt Tolls åsikt för det är det hon gör.
            </seg>
            <seg n="a237a09c">
              Herr talman! Följande ger en bild av innehållet i brevet: klart
              anmärkningsvärt, oerhört förvånad, höga tonläge, i stället för
              att ta ansvar för sin verksamhet nu åter ropar efter mer pengar
              och sådana krav är svåra att ta på allvar.
            </seg>
            <seg n="051ebebe">
              Det är svårt att uppfatta detta på annat sätt än att kulturministern
              var upprörd och ville få slut på en offentlig debatt. Den känslan,
              kolleger, förstärks onekligen när man tar del av kulturministerns
              rådgivares märkliga uttalande om Filminstitutet, nämligen att
              detta är en alltför välbekant klagosång från otacksamma bidragstagare.
            </seg>
            <seg n="77395be5">
              Med innehållet i brevet och detta uttalande i vårt minne är det
              inte särskilt svårt att förstå vilken atmosfär och sinnesstämning
              som rådde på Kulturdepartementet när man tog del av Bengt Tolls
              åsikter i Dagens Nyheter. Kulturministern och alliansföreträdarna
              i utskottet har försökt få det till att detta endast var ett allmänpolitiskt
              uttalande något som för den normalbegåvade är totalt obegripligt
              och saknar all trovärdighet.
            </seg>
            <seg n="68f5529e">
              Hur kan ett brev med ett innehåll med så tydliga åsikter om och
              värderingar av en persons åsikter och agerande vara ett allmänt
              uttalande som vilket som helst? Ministerns och utskottets alliansledamöters
              förklaringar luktar enligt min mening minst sagt som en efterhandskonstruktion.
            </seg>
            <seg n="aa8d867b">
              Man har också försökt få det till att brevet endast var ett inslag
              i en debatt, vilket enligt min uppfattning snarast är en pinsam
              bortförklaring. Om kulturministern verkligen hade velat ha en
              debatt skulle hon naturligtvis ha vänt sig till Dagens Nyheter
              och krävt att få göra ett genmäle i förhållande till den artikel
              där Bengt Toll uttalade sig. Hon skulle inte ha skickat ett brev
              till någon helt annan. Men då hade förstås ordvalet blivit ett
              helt annat, och det var väl det som var avsikten. Det är det enda
              sätt som man kan se någon logik bakom brevet.
            </seg>
            <seg n="521abff8">
              Herr talman! Det är uppenbart för alla som vill och törs se verkligheten
              att kulturministern utnyttjade sin överordnade ställning som minister
              för att ge en institution som är i ett beroendeförhållande till
              ministern en reprimand och en tillrättavisning för att få tyst
              på fortsatt kritik. I ett ärende som det här, där ministerns agerande
              så uppenbart har gått över gränsen för vad som är acceptabelt
              är det särskilt bekymmersamt att Alliansens ledamöter inte har
              förmått uttala ett uns av kritik.
            </seg>
            <seg n="04d4bec1">
              Detta är allvarligt utifrån det jag tror att Per Bill tog upp
              i sin inledning. Det är en uppfattning som jag delar, nämligen
              vikten av att värna konstitutionsutskottets legitimitet och förtroende.
              Jag är rädd för att vi här har ett exempel på ett fall där utskottets
              legitimitet och förtroendet för dess roll som en del av riksdagens
              kontrollmakt visavi regeringen undermineras.
            </seg>
            <seg n="7c8e454e">
              Genom utskottets offentliga utfrågningar kan allmänheten själv
              bilda sig en uppfattning om trovärdigheten i en ministers förklaringar
              till sina handlingar. I det här fallet får man en bild av hur
              omvärlden uppfattar kulturministerns förklaringar till sitt brev
              genom att ta del av en artikel i Göteborgs-Posten den 13 april,
              alltså dagen efter utfrågningen av kulturministern. Jag tipsar
              er om att göra det. Det är en artikel där man refererar från utfrågningen
              dagen innan. I Göteborgs-Posten, som inte kan beskyllas för att
              vara ett socialdemokratiskt språkrör, kan man om utfrågningen
              läsa följande om kulturministern: Hon har, alldeles uppenbart
              i affekt, skickat ett brev till Svenska Filminstitutets styrelseordförande
              Håkan Tidlund och delat med sig av sina uppfattningar om vad hon
              tycker om en intervju med institutets tillförordnade vd.
            </seg>
            <seg n="f519d8b5">
              Herr talman! Jag kommer nu till avrundningen. Det här kan man
              alltså läsa i en av Sveriges större tidningar, och det ger oss
              en bild av hur bortförklaringarna uppfattas utanför riksdagen.
              Därför är det bra att det i alla fall finns en majoritet i utskottet
              som förmår uttala kritik mot kulturministerns agerande.
            </seg>
            <seg n="d2b4778e">
              Jag slutar med att yrka på godkännande av utskottets anmälan
              i denna del.
            </seg>
            <seg n="ae691e56">
              Avtal om svavelutsläpp i Östersjön (avsnitt 5.1)
            </seg>
          </u>
          <note type="speaker" n="eeb31d82">
            Anf. 87 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-cdb535298d2749ff-10" n="e1aef5b4">
            <seg n="e4fcedd4">
              Herr talman! I anmälan mot tidigare infrastrukturministern Åsa
              Torstensson som är gjord av Hans Stenberg, Socialdemokraterna,
              kritiseras att Sverige ingått ett internationellt avtal om sänkning
              av svavelhalten i bränslet i fartyg på Östersjön. Han påstår att
              detta kommer att leda till ökade kostnader. I anmälan hävdas att
              beslutet har fattats av regeringens förhandlare vid sittande bord.
            </seg>
            <seg n="fa1067f3">
              Konstitutionsutskottet har i sitt beslut konstaterat att det
              inte finns anledning att kritisera Regeringskansliet för brister
              i beslutsunderlaget och att ingåendet av det internationella avtalet
              har skett på det sätt som dessa frågor tidigare har handlagts
              av regeringen och Sjöfartsverket.
            </seg>
            <seg n="5e6891b2">
              Beträffande diarieföringen och dokumentationen konstaterar konstitutionsutskottet
              att den har varit bristfällig inom Regeringskansliet, eftersom
              handlingarna diarieförts endast på Sjöfartsverket. Konstitutionsutskottets
              beslut avslutas med ett konstaterande att det finns anledning
              för Regeringskansliet att se över riktlinjerna för ingående av
              denna form av internationella avtal. Men inte någon form av kritik
              riktas mot Åsa Torstensson för hennes agerande i ärendet, även
              om det bland annat i morgonradion har påståtts att Åsa Torstensson
              blivit prickad i detta ärende, vilket alltså är felaktigt.
            </seg>
            <seg n="d9dd7630">
              Jag har också reagerat mot påståenden och uppgifter i medier
              om att Sveriges Redareförening inte skulle ha fått vara med och
              lämna synpunkter på den svenska inställningen till det föreslagna
              internationella avtalet om begränsning av svavelinnehållet i fartygsbränsle.
              De fartyg som det handlar om finns i Östersjön, Nordsjön och Engelska
              kanalen.
            </seg>
            <seg n="0729e2f0">
              Vid konstitutionsutskottets granskning har vi fått fram handlingar
              som visar hur förhandlingarna förbereddes. Av handlingarna framgår
              att Redareföreningens företrädare ingick i den förhandlingsgrupp
              som förberedde och förhandlade för Sveriges räkning om det här
              avtalet. Dessutom framgår det i förhandlingsdirektiven att Redareföreningens
              företrädare godkände den svenska inställningen till avtalet. Det
              var också det som sedan ledde till beslutet i avtalet om minskade
              svavelutsläpp.
            </seg>
            <seg n="16c3eeaf">
              I efterhand tycks Redareföreningen ha fått kritik för att man
              ställde upp på avtalet och alltså godkände minskningen av svavelhalten
              i bränslet. Det har gjort att vi har kunnat läsa en hel del i
              medierna om detta, bland annat under det senaste halvåret. Men
              det framgick vid konstitutionsutskottets granskning att det gick
              över sex månader mellan det att Redareföreningen och andra fick
              vetskap om Sjöfartsverkets och regeringens förhandlingsinställning
              i den här frågan. Det påstående om beslutet som fanns i anmälan,
              att beslutet skulle ha fattats vid sittande bord, är felaktigt.
            </seg>
            <seg n="d0c4c334">
              Ärendet har alltså beretts på ett sätt som inte föranleder någon
              kritik av regeringen när det gäller den här delen av beslutet.
              Men, visst, det konstateras att det behöver göras en förbättring
              när det gäller den här typen av avtal. Vi är också enhälliga i
              konstitutionsutskottet om detta konstaterande som är viktigt.
            </seg>
          </u>
          <note n="762fea41">
            Överläggningen var härmed avslutad.
          </note>
          <note n="f008e441">
            7 § Vallagsfrågor
          </note>
          <note n="93d815c8">
            Föredrogs
          </note>
          <note type="speaker" n="21e1e25f">
            Anf. 88 PETER ERIKSSON (MP):
          </note>
          <u who="peter_eriksson_7d6fe4_w" xml:id="i-1d05e8a567e9e9a4-13" n="28f81cbe">
            <seg n="a147e9b7">
              Herr talman! Som vi alla känner till här har vi haft allmänna
              val i Sverige för inte så länge sedan. Efter det brukar det vara
              en översyn av vallagarna och om något skulle kunna förbättras.
              Den här gången finns det lite extra skäl att göra en sådan översyn
              och en hel del förändringar.
            </seg>
            <seg n="fe02f356">
              Vi brukar säga här i riksdagen att det är nästan omöjligt att
              få bifall till en motion. Men jag tror att i det här fallet sätter
              vi nästan rekord i att bifalla motioner. Jag räknade ihop det
              till 22 motioner som konstitutionsutskottet helt eller delvis
              bifaller i betänkandet om vallagsfrågor. Det har sina rutiga och
              randiga skäl, och det är att allting inte stod riktigt bra till
              i valet i höstas. När det hela skulle sammanräknas visade det
              sig att det var ganska många stora och små felaktigheter som hade
              begåtts. Det är det som är bakgrunden till att vi bara häromveckan
              hade extraval i både Örebro och Västra Götaland. Det måste ses
              som ett misslyckande för demokratin att man måste göra om valet.
              Dessutom tar det väldigt lång tid, och det kanske är en helt annan
              politisk situation ett halvår senare än när de allmänna valen
              hölls från början. Det är väldigt olyckligt, som jag ser det,
              ur demokratisk synvinkel att man får göra ett omval och att det
              tar lång tid innan det sker.
            </seg>
            <seg n="cb454739">
              Det hade kunnat bli fler tillfällen, men på grund av matematiska
              sannolikhetskalkyler skedde det bara i Örebro och Västra Götaland.
              Sannolikheten var väldigt stor, om man hade räknat rätt och fått
              med alla valsedlar, att det hade blivit ett annat resultat. Det
              var därför det blev omval. Men felaktigheter förekom på fler ställen.
            </seg>
            <seg n="85368e01">
              Vi har naturligtvis i konstitutionsutskottet funderat en del
              på de här frågorna sedan dess. Vi har bland annat haft möte med
              Valprövningsnämnden om hur man har resonerat och om vilka förändringar
              man har sett vid de senaste valen. Det har varit viktiga möten,
              tycker jag, som har gett skäl för oss att ta en rad initiativ
              i de här frågorna.
            </seg>
            <seg n="ba3d0d91">
              Lite senare har vi också fått reda på att regeringen förbereder
              någon form av utredning på det här området. Därför finns det också
              skäl att vi talar om vad vi tycker ska finnas med i en sådan utredning.
              Vad det är för förändringar som behöver göras? Jag ska nämna några
              av de förslag som vi funderar på och som vi tycker att regeringen
              bör överväga i olika utredningar.
            </seg>
            <seg n="5f01e514">
              En fråga handlar om partisymboler på valsedlarna. Det finns partier
              som har relativt snarlika namn, och det har visat sig att det
              är en del människor som tar fel valsedlar helt enkelt. Det problemet
              skulle man kunna komma till rätta med om också partisymbolerna,
              som tydligare skiljer sig åt, finns med på valsedlarna.
            </seg>
            <seg n="12f9b571">
              En annan sak som relativt många människor reagerade mot i det
              senaste valet är att det var problem med budröstning för funktionsnedsatta.
              Det är inte alla vallokaler som det är enkelt att ta sig till
              för alla. Det finns regler för budröstning, men alla i vallokalerna
              och röstförrättare har inte känt till reglerna. Därför har man
              gjort olika bedömningar på olika ställen, och det är inte alls
              bra. Det är ett viktigt skäl till en bättre utbildning på det
              här området. Det behövs klara och tydliga regler men framför allt
              en bättre utbildning. Valmyndigheten har också aviserat att detta
              behövs.
            </seg>
            <seg n="5890a7d6">
              I Valprövningsnämnden har man kommit fram till att förtidsröstningen
              var problematisk. I senaste valet hade vi förtidsröstning i fler
              lokaler än tidigare och lokaler som var väldigt öppna. Jag röstade
              själv på Centralen i Helsingfors, och det var inte riktigt lyckat.
              Det fanns fler exempel där valpropagandan följde med ända fram
              till röstbåset, och så ska det inte gå till enligt svensk lag.
            </seg>
            <seg n="5a5e1852">
              Därför behövs en översyn av hur förtidsröstningslokalerna ska
              se ut. Det är inte lämpligt att de är mitt i valpropagandan och
              agitationen, utan man ska kunna vara ostörd när man utför själva
              valhandlingen.
            </seg>
            <seg n="cdf67b35">
              Det är också ett skäl till att man behöver ha en bättre utbildning
              av röstmottagare och människor som hanterar dessa frågor. Man
              måste göra tydliga avgränsningar och veta hur detta ska hanteras.
              Alla som deltar i detta arbete måste känna till det.
            </seg>
            <seg n="d9d91ecf">
              Vi tycker att regeringen i en utredning bör överväga om man ska
              ha en obligatorisk utbildning för valnämndsledamöter och röstmottagare
              för att se till att vi får en så god procedur som möjligt, funktionellt
              och formellt, i hela landet.
            </seg>
            <seg n="055c6d07">
              Ganska många länder har börjat med elektronisk röstning, vilket
              givetvis också har sina problem. Än så länge har vi i Sverige
              avfärdat elektroniska val med argumentet att valhemligheten är
              viktig. Vi betonar också i betänkandet att valhemligheten inte
              får riskeras. Man ska inte kunna stå bakom ryggen på någon som
              röstar och kolla att denne röstar som man vill. Vi vet från andra
              sammanhang att det kan fungera så om man sitter hemma vid datorn,
              och det ska vi akta oss för.
            </seg>
            <seg n="a10ff75e">
              Man kan möjligen lösa problemet genom att ha elektronisk röstning
              i vallokalerna. Då kan man kanske också lösa en del andra problem,
              till exempel att valsedlar försvinner och annat. Röstningen ska
              inte ske över Internet eller hemma utan med datorer i vallokalerna.
              Man måste givetvis ställa höga krav på säkerhet och kontroll så
              att det går rätt till.
            </seg>
            <seg n="1c5fae30">
              Denna fråga är viktig att utreda, kanske i en särskild utredning.
              Det är en större process och en större förändring av valsystemet
              som vi nog inte ska blanda ihop med frågor om utbildning, att
              Valprövningsnämnden behöver bättre organisation och få möjlighet
              att ta snabbare beslut och att valsedlarna kan förändras något
              för att bli bättre.
            </seg>
            <seg n="80cf2e36">
              Det här var de saker som jag uppfattar som de viktigaste i betänkandet.
              Det är ovanligt många bifall. Utskottets ställningstagande är
              mer än fem sidor långt, vilket jag aldrig sett tidigare. Det var
              dock nödvändigt för att få med hela utskottet på en bra skrivning
              där vi från riksdagens sida är aktiva i att förbättra förfarandet
              i kommande val.
            </seg>
            <seg n="3067cfb0">
              Jag tror inte att vi kan få elektronisk röstning i allmänna val
              redan 2014, men det skulle kanske vara möjligt på prov. Eventuellt
              kan man senare gå över till det mer generellt.
            </seg>
          </u>
          <note type="speaker" n="6766ef49">
            Anf. 89 SVEN-ERIK ÖSTERBERG (S):
          </note>
          <u who="sven-erik_osterberg_05c934" xml:id="i-4a2c666007421421-5" n="22faa517">
            <seg n="188ccd60">
              Herr talman! Det är glädjande att som ett resultat av våra diskussioner
              kunna presentera ett betänkande av ett enigt utskott. Detta understryker
              hur viktiga dessa frågor har varit för utskottet. Det som har
              legat bakom och varit tydligt är, precis som Peter Eriksson pekade
              på, resultatet av 2010 års val, där Valprövningsnämnden fick ett
              antal anmälningar om att felaktigheter begåtts fler än vanligt.
              Det ledde till att det blev extra val, bland annat i den stora
              valkretsen Västra Götaland med 1,2 miljoner röstberättigade medborgare.
            </seg>
            <seg n="ba051aac">
              Detta är givetvis inte bra för den svenska demokratin. Historiskt
              har vi känt oss stolta över och känt tilltro till att vi klarar
              val och att det inte råder någon tveksamhet om att valen går rätt
              till. Vi kan nästan dagligen följa olika val i nya demokratier
              och skenval i icke-demokratier där valen ifrågasätts och överklagas.
              Man erkänner inte valförluster eftersom man anser att det har
              begåtts felaktigheter eller så accepterar man inte valda personer
              för att man menar att valet inte har gått rätt till.
            </seg>
            <seg n="9fe8b2fa">
              Detta har vi varit och är förskonade från. Därför vill jag understryka
              att det är viktigt att samhället tar tag i dessa frågor för att
              få rätsida på dem.
            </seg>
            <seg n="66d1914e">
              Peter Eriksson har ganska noga gått igenom de olika saker som
              utskottet har pekat på. Jag ska inte rabbla upp det igen. Det
              vore onödigt eftersom jag inte är av någon annan mening. Vi är
              ju helt överens. Det är bra att vi har kunnat enas om de uppdrag
              vi ger. Vi förutsätter att regeringen tar frågan på lika stort
              allvar som konstitutionsutskottet har gjort så att man verkställer
              och tar in det i utredningar och tittar på det snarast, för det
              brådskar. Vi vill i valet 2014 absolut inte se en upprepning av
              problemen i förra årets val.
            </seg>
            <seg n="f9d090ac">
              Jag vill understryka vikten av utbildning av röstmottagare. När
              jag har diskuterat med partivänner och personer från andra partier
              är vi ganska eniga om att man måste höja statusen på röstmottagare
              och på dem som jobbar i vallokalerna. Utskottet pekar på att man
              borde överväga en särskild myndighet för detta. Det skulle ingjuta
              allvaret i det.
            </seg>
            <seg n="7f498691">
              Jag har själv varit med om detta och vet hur viktig genomgången
              är och att man hanterar det på rätt sätt och förankrar proceduren
              hos röstmottagarna så att det råder en fullständig enighet om
              vad som händer i lokalen.
            </seg>
            <seg n="119fee15">
              Man blir ju förtvivlad när man ser att påsar med röster försvinner
              eller inte tas till vara. Det är inte acceptabelt i vår svenska
              demokrati. Därför är frågan om utbildning av röstmottagare mycket
              viktig.
            </seg>
            <seg n="c82f440c">
              Till sist vill jag nämna den fria nomineringsrätten. Här har
              vi inget skarpt tillkännagivande eftersom det föreligger en utredning.
              Det här är viktigt att titta på. En person ska inte kunna få sitt
              namn kapat och uppsatt på en lista och sedan inte ha möjlighet
              att avstå i ett senare läge. Detta förekom inte tidigare, och
              det fanns inte ens anledning att fundera på att det skulle ske,
              men vi har sett att det har skett på olika ställen i det senaste
              valet. Personer har blivit uppsatta på partiers lista och invalda
              trots att de själva inte vetat om att de har stått på listan.
              I ett sådant läge ska man höra sig för så att personen själv får
              ta ställning till om man ska stå där. Jag förväntar mig också
              att man hanterar detta på ett bra sätt.
            </seg>
            <seg n="f8c7e426">
              Det är mycket glädjande att det är ett enigt betänkande och att
              det är väldigt tydligt vad konstitutionsutskottet har kommit fram
              till. Det tycker jag har varit en styrka för riksdagen på den
              här punkten.
            </seg>
          </u>
          <note type="speaker" n="ca44f124">
            Anf. 90 PER BILL (M):
          </note>
          <u who="per_bill_869967_w" xml:id="i-3aae4e9c81b2c978-0" n="837131a1">
            <seg n="fbcaa74b">
              Herr talman! Det har funnits uppenbara brister i det svenska
              valsystemet. Det har vi fått helt klart för oss i samband med
              2010 års val.
            </seg>
            <seg n="40a67d80">
              Jag tror att det kom som lite av en chock för många av oss, och
              det gäller inte bara oss som politiker utan även väljarna. Det
              har nog aldrig varit så många överklaganden av val som valet 2010
              där väljare som verkligen har haft mycket på fötterna säger att
              det inte får gå till så här.
            </seg>
            <seg n="6b3d0bd7">
              Därför var det bra att justitieminister Beatrice Ask redan i
              december 2009, i samband med översynen av våra grundlagar, berättade
              att hon var öppen för en översyn av vallagen. Denna översyn, som
              blir en parlamentarisk utredning, ska bland annat se över den
              fria nomineringsrätten och kommunala utjämningsmandat. Jag tror
              att vi alla i KU välkomnade detta. Sedan har vi under våren ägnat
              rätt mycket tid åt att försöka se om det finns några ytterligare
              frågor som det är helt givet att den här utredningen också måste
              titta på. Vi har kommit fram till fem olika områden. De har redan
              nämnts här, och jag samma åsikt som Peter Eriksson och Sven-Erik
              Österberg i de här frågorna.
            </seg>
            <seg n="db884975">
              Det handlar framför allt om att förtidsröstningen har blivit
              en sådan succé att det nu står alldeles klart att det inte får
              vara någon skillnad mellan lokalerna för förtidsröstning och lokalerna
              på valdagen när det gäller säkerhet och de krav som ställs på
              lokalerna.
            </seg>
            <seg n="ed85b812">
              Ibland har vi blivit utmotade av någon nitisk och duktig person
              när det har hällregnat och vi har velat komma in och stå inne
              bland valsedlarna. Den kloke personen som hade hand om detta sade
              att då kunde vi tänkas påverka hur människor tar valsedlar och
              så vidare. Vi fick vackert stå där ute i hällregnet. Det borde
              vara på precis samma sätt när det gäller förtidsröstningen. Det
              måste finnas en garanti för att varje individ efter egen övertygelse
              och i lugn och ro kan rösta på det parti och den person som han
              eller hon vill. Här har staten ett mycket centralt ansvar.
            </seg>
            <seg n="010fcc38">
              Det andra som står väldigt klart är att många av de allra bästa
              valförrättarna nu närmar sig pensionsåldern, och vår nyrekrytering
              har inte varit helt perfekt. Här tror jag att vi, förhoppningsvis
              med många av dessa som mentorer, kan få en ny generation med riktigt
              duktiga och välutbildade valförrättare som ser till att vi förpassas
              ut i hällregnet om det finns risk för att vi skulle kunna påverka
              vilka sedlar man tar när man står ute i hallen.
            </seg>
            <seg n="e45400a2">
              Det tredje är att vi måste se till att det finns goda möjligheter
              för människor med funktionsnedsättning att rösta.
            </seg>
            <seg n="5256210d">
              Det fjärde, som också har tagits upp, är att förväxlingen av
              valsedlar är ett problem. Jag har med egna ögon bevittnat hur
              ett par partier har flyttat om bland valsedlarna därför att man
              har ett snarlikt namn som något annat parti. Detta har man gjort
              i förhoppning om att man ska få några ströröster på sitt parti
              för att någon tar fel. Det måste vi se till att stävja så gott
              det går. En möjlighet som vi definitivt ska se över är att ha
              partisymbolerna på valsedlarna.
            </seg>
            <seg n="d284972d">
              Sedan tror jag också att det är dags att separat och i den form
              som regeringen finner lämpligt titta över vad den nya tekniken
              kan hjälpa till med att förbättra i hela den här valprocessen.
              Jag är ingen stor vän av att man ska kunna sitta hemma vid sin
              egen dator och rösta eftersom det finns en uppenbar risk att valhemligheten
              kränks. Däremot ska vi naturligtvis titta på vilka framsteg man
              har gjort runt om i världen med olika typer av Internetval i vallokaler.
              Jag tror också att det finns mycket logistik kring valet som kan
              underlättas med ny teknik. Precis som Sven-Erik Österberg måste
              jag säga att man blir häpen när det hittas hela säckar med valsedlar
              på någon järnvägsstation eller liknande. Så får det faktiskt inte
              gå till i Sverige.
            </seg>
            <seg n="1bbac6fb">
              Herr talman! Jag är övertygad om och ska göra allt för att den
              här utredningen kommer i gång så snabbt som möjligt så att den
              i lugn och ro kan ta fram kloka förslag som ska gå att genomföra
              till det kommande valet 2014, men jag tror att vi ska lägga in
              en tydlig brasklapp. Det gäller nog inte de elektroniska bitarna.
              Det är vårt jobb att gemensamt i KU se till att de skavanker som
              vi har sett i vårt valsystem rättas till. Vi vill vara stolta
              och glada över valsystemet veckorna efter valet 2014 oavsett hur
              det faktiskt går i själva valet.
            </seg>
          </u>
          <note type="speaker" n="22b75203">
            Anf. 91 KARIN GRANBOM ELLISON (FP):
          </note>
          <u who="karin_granbom_ellison_a3fde9_w" xml:id="i-1981fa85415f69e3-5" n="ce4effb4">
            <seg n="7dc53318">
              Herr talman! Jag är glad över att först regeringen och nu även
              ett enhälligt konstitutionsutskott uttalar att det är dags att
              se över vallagen för att skapa rättssäkrare val i Sverige. Samtidigt
              känns det sorgligt att detta ska behövas.
            </seg>
            <seg n="d04d7043">
              I Sverige känner vi en berättigad stolthet över vårt folkstyre.
              Valdagen är en demokratisk högtidsdag. Det är en dag då många
              fortfarande känner att det är viktigt att ta på sig finkläderna
              innan man går till vallokalen.
            </seg>
            <seg n="1f841bdf">
              Men i höstas fick sig stoltheten en rejäl törn. Aldrig förr har
              så många val överklagats, och aldrig förr har så många väljare
              tvingats uppleva att deras röst blev ogiltigförklarad för att
              valet inte gick riktigt till.
            </seg>
            <seg n="696f86e6">
              Men vi ska inte klä oss i säck och aska. Det finns ingen anledning
              att hävda annat än att svenska val generellt sett genomförs på
              ett korrekt, opartiskt och rättssäkert sätt. Men det är pinsamt
              att över en och en halv miljon invånare i Västra Götaland och
              Örebro fick vara med om ett omval i maj på grund av missar och
              övertramp i valförrättningen. Det är pinsamt att hundratals röster
              slarvades bort och aldrig räknades. Det gäller till exempel 238
              förtidsröster i Halmstad, 26 förtidsröster i Tranås och 217 brevröster
              och 39 ambassadröster i Täby.
            </seg>
            <seg n="418c83d8">
              Icke att förglömma de 15 centervalsedlarna i Skövde som fanns
              på valnatten och sedan mystiskt försvann. Det var det försvinnandet
              som orsakade omvalet.
            </seg>
            <seg n="e2f94e86">
              Det är pinsamt att Valprövningsnämnden, som är den högsta instansen
              i valärenden, ens ska behöva påpeka att det faktiskt inte är acceptabelt
              att bedriva valkampanjer på ett sätt som gör att väljaren förföljs
              av propaganda nästan hela vägen fram till valbåset.
            </seg>
            <seg n="5f656d33">
              Hur hamnade vi här? Till att börja med har en del partier särskild
              anledning till allvarlig självrannsakan. Att uppmuntra ovana väljare
              att rösta är en självklar del av en valkampanj, men att följa
              med väljaren in i vallokalen och applådera när hon röstar rätt
              är något annat. Att ha kampanj där väljarna rör sig är naturligt,
              men att ställa kampanjtältet så nära röstningsstället att väljarna
              nästan måste tränga sig förbi är inte acceptabelt.
            </seg>
            <seg n="5e34fe00">
              Det finns också en del andra frågor där vi alla behöver dra lärdom.
              Jag menar att det är dags att fundera på om vi i vår iver att
              underlätta för väljarna att rösta hur, när och var som helst har
              låtit servicetänkandet gå före rättssäkerheten.
            </seg>
            <seg n="9c8804cf">
              Ta bara systemet med budröstning. Trots att reglerna nyligen
              stramats upp visade det sig i höstas att mängder av budröster
              hade godkänts trots att de inte uppfyllde de formella kraven.
              I riksdagsvalet i Göteborgs kommun visade Valprövningsnämndens
              granskning att nästan 6 procent av de godkända budrösterna hade
              sådana brister att de inte borde ha godkänts. 6 procent felaktigt
              godkända röster! En så skrämmande hög siffra visar att detta inte
              handlar om enstaka missar utan om ett systemfel.
            </seg>
            <seg n="c4dc2cfc">
              Jag tror att det är en attitydfråga. Vi har talat alltför mycket
              om att till varje pris öka valdeltagandet, och talat för lite
              om rättssäkerhet på sistone.
            </seg>
            <seg n="b40aee41">
              Det kan mycket väl vara så att valförrättare låtit sig styras
              av känslan att det vore synd att inte ta emot en röst från någon
              som inte kan identifiera sig ordentligt eller som fyllt i ett
              uppenbart felaktigt budröstningsformulär. I stället för att ta
              emot den rösten borde valförrättarna hjälpa den röstande att rätta
              till felet så att rösten kan avläggas korrekt. Det ska inte finnas
              utrymme för valförrättare att av missriktad snällhet godkänna
              röster som inte uppfyller lagens krav.
            </seg>
            <seg n="81a656f2">
              Folkpartiet presenterade redan i februari 2011 rapporten Demokrati
              har begärts och ska verkställas . Där lade vi fram 15 konkreta
              förslag till rättssäkrare valsystem i Sverige. Det handlar bland
              annat om att värna människors rätt att få den avgivna rösten att
              räknas, krav på minst två röstmottagare också i lokaler för förhandsröstning
              samt skärpta regler mot kampanjaktiviteter i direkt anslutning
              till röstningslokaler. I rapporten finns också krav på förtydligande
              av regler för budröstning och förbättring av utbildning för röstmottagare.
            </seg>
            <seg n="b836259f">
              De flesta frågor som Folkpartiet uppmärksammade i rapporten tas
              upp i utskottets betänkande. För utskottets del leder det fram
              till slutsatsen att det är viktigt att göra en bred översyn av
              ett antal frågor kring reglerna för röstning. Jag välkomnar detta
              och den konstruktiva hållning som betänkandet ger uttryck för.
            </seg>
            <seg n="b273d417">
              Konstitutionsutskottet talar också om värdet av att göra en utredning
              av elektronisk röstning i val- och röstningslokaler. Det är välkommet,
              även om jag tror att det är viktigt att se detta som en tvåstegsprocess.
              Det som brådskar allra mest är att se till att dagens röstningssystem
              blir så rättssäkert som möjligt. Sedan kan vi ta nästa steg och
              undersöka helt nya röstningssystem. Ett välfungerande elektroniskt
              röstsystem skulle ha många fördelar.
            </seg>
            <seg n="e0c58b40">
              Regeringen har redan aviserat att en utredning för rättssäkrare
              val kommer att tillsättas. Dagens enhälliga tillkännagivande från
              konstitutionsutskottet ser jag som en klar uppmuntran till och
              dunk i ryggen för Birgitta Ohlsson, som nu får driva arbetet vidare
              i rollen som demokratiminister med ansvar för frågor om allmänna
              val.
            </seg>
          </u>
          <note n="33689c76">
            Jag yrkar bifall till utskottets förslag i betänkandet.
          </note>
          <note type="speaker" n="de50bb1f">
            Anf. 92 PER-INGVAR JOHNSSON (C):
          </note>
          <note n="f4987d99">
            Herr talman! Konstitutionsutskottet har när det gäller vallagsfrågorna
            haft att ta ställning till 44 motionsyrkanden från den allmänna
            motionstiden i höstas. Vi var då många riksdagsledamöter som hade
            färska erfarenheter av valen den 19 september 2010. Det var erfarenheter
            som ledde till ifrågasättande av reglerna och tillämpningen av
            vallagen.
          </note>
          <u who="per-ingvar_johnsson_a22d33" xml:id="i-6e7b8efb4a91d570-1" n="e1aef5b4">
            <seg n="ab548d40">
              Ovanligt är att konstitutionsutskottet helt eller delvis tillstyrker
              ett stort antal av de motioner som vi behandlar. Peter Eriksson
              konstaterade att hälften av de 44 motionerna, det vill säga 22
              motioner, tillstyrkts.
            </seg>
            <seg n="1da62771">
              Regeringen har uttalat att frågorna som gäller vallagen ska bli
              föremål för en särskild utredning. Det anser vi i konstitutionsutskottet
              är bra. Dessa frågor är av stor vikt, och det är också av stor
              vikt att vi kommer överens över partigränserna. En utredning kommer
              att bli en bra grund för det vidare arbetet med att se över vallagen.
              Jag tycker att Peter Eriksson och Sven-Erik Österberg gav en viktig
              inblick i det arbete som är framför oss. Jag vill även lyfta fram
              det som Sven-Erik Österberg sade om utbildning av röstmottagare.
              Jag upplevde det som att det i stor utsträckning var en ny generation
              röstmottagare vid det senaste valet, och tyvärr klarade inte alla
              av den uppgift som de var satta att utföra.
            </seg>
            <seg n="0a5afa45">
              Det som särskilt gläder mig beträffande betänkandet är att konstitutionsutskottet
              enhälligt tillstyrker en motion av två centerpartister som handlar
              om att förbättra möjligheterna för funktionshindrade att rösta
              vid de allmänna valen. Det är jag naturligtvis tacksam för.
            </seg>
            <seg n="6e455f49">
              När det gäller frågan om elektroniskt röstningsförfarande i vallokaler,
              som finns med i konstitutionsutskottets betänkande, anser jag
              det särskilt viktigt att det görs försöksverksamhet i några vallokaler
              innan vi går vidare till fullt genomförande. I Finland och Norge
              har detta prövats. I Norge gick försöket bra, men i Finland fick
              valet göras om i de fall man använde sig av elektronisk röstning.
            </seg>
            <seg n="ceb41948">
              Med detta vill jag yrka bifall till konstitutionsutskottets förslag
              i betänkandet.
            </seg>
          </u>
          <note type="speaker" n="793cb362">
            Anf. 93 TUVE SKÅNBERG (KD):
          </note>
          <note n="0a4c661e">
            Herr talman! Låt mig börja med att yrka bifall till utskottets
            förslag i betänkandet.
          </note>
          <u who="tuve_skanberg_437e5c_w" xml:id="i-99e504e5b65b6827-0" n="184d94c5">
            <seg n="8cb3b1c1">
              Det kanske är fler än jag som sneglar på klockan och tänker att
              en lång dag går mot sitt slut och att det här anförandet är det
              sista i detta ärende. Men betänk vilken högtidsdag det är! Så
              upplever jag det. Jag får vara med i KU, det äldsta av utskotten,
              demokratins väktare. Vi har fått granska regeringen, och vi har
              gjort det med lupp. Det vi debatterat i dag har endast varit toppen
              av isberget. Sedan avslutar vi, åtminstone så här långt, med ett
              betänkande om vallagsfrågor, själva hjärtat i demokratin. Det
              är en förmån att få vara med. Det toppar min politiska gärning
              att få finnas med och diskutera och debattera hur demokratin kan
              bli ännu bättre. Det är det viktigaste vi gör som parlamentariker.
              Och då sneglar jag inte längre på klockan.
            </seg>
            <seg n="7d164a68">
              Efter andra världskriget när Europa låg i spillror, när nazismen
              och fascismen hade visat sitt rätta ansikte och var körda i botten,
              när kommunismen började avslöja vad man sysslade med och demokratin
              var skör sade den danske statsvetaren och teologiprofessorn Hal
              Koch i boken Hvad er demokrati? , utgiven 1945, följande: Demokratin
              är inte något i sig själv avslutat. Det är inte en seger som är
              vunnen, utan en kamp som ständigt pågår. Demokratin är inte självklar.
              Den måste återerövras av varje generation.
            </seg>
            <seg n="53f33ac3">
              Det är vad vi gör i dag, just nu. Det här är en liten bit av
              att återerövra demokratin.
            </seg>
            <seg n="e55a5cac">
              Man kan tycka att det är att ta stora ord i sin mun. Men betänk
              hur det var för några år sedan i USA! Vi satt alla och följde
              på tv hur man räknade rösterna i presidentvalet och räknade igen
              och kom fram till att fel president blev vald; den andre kandidaten
              fick fler röster. Men så blev det. Man fick räkna om igen. Nu
              är vi etter värre. Det är förfärligt att valen i Örebro och Västra
              Götaland fick göras om, och de är inte de enda som gjorde fel.
            </seg>
            <seg n="37eb8621">
              Det är vår gemensamma uppgift, i synnerhet i konstitutionsutskottet,
              att vårda demokratin och se till att detta inte får ske. Det här
              går utöver om jag är kristdemokrat och du är socialist. Det här
              går utöver vad vi tycker för dagen och vad som avhandlas på nyheterna
              i kväll. Det här är vår egentliga uppgift: att vårda demokratin.
              Det vi just nu debatterar i ett helt enigt betänkande är själva
              hjärtat i detta. Hur ska vi få demokratins redskap att fungera?
              Granskningen är viktig, men det här handlar om demokratins redskap.
              Vi får inte få en situation som liknar det här igen. Varje gång
              demokratin misslyckas med de fysiska redskapen tunnas tilltron
              till demokratin ut och urholkas.
            </seg>
            <seg n="e0222a3c">
              Det är många motioner som bifalls helt eller delvis, 22 har jag
              räknat till. Men så flyttades också positionerna framåt. Utredningen
              som vi har framför oss kan synas vara teknisk, men den är nog
              så nödvändig. Det handlar, som vi redan har hört jag ska inte
              förlänga debatten om utbildning för valarbetare, framför allt
              röstmottagare, om att inte valarbetare ska finnas för nära vallokalen,
              om valhemligheten, om partisymbolerna och så vidare. Det är många
              olika tekniska bitar som måste fungera för att vi ska få en demokrati
              som vi stolta kan lämna till nästa generation när vi har gjort
              vår demokratiska skyldighet här i parlamentet.
            </seg>
            <seg n="ac20e764">
              Jag vill avsluta debatten om det här betänkandet med att säga
              att det är en högtidsdag i dag. Vi har fått ha det finaste uppdrag
              som går att få, att vara ledamot av Sveriges riksdag och finnas
              med i konstitutionsutskottet. Jag ser mig som privilegierad att
              få bära demokratin ett litet stycke vidare.
            </seg>
          </u>
          <note n="762fea41">
            Överläggningen var härmed avslutad.
          </note>
          <note n="ec18abaf">
            8 § Indelning i utgiftsområden m.m.
          </note>
          <note n="93d815c8">
            Föredrogs
          </note>
          <note type="speaker" n="9ecabf40">
            Anf. 94 MIA SYDOW MÖLLEBY (V):
          </note>
          <u who="mia_sydow_molleby_90f981_w" xml:id="i-7f9ba6f9bf9d6f44-5" n="269a5cba">
            <seg n="b5a53b6a">
              Herr talman! Det blir ett väldigt kort anförande. Jag vill bara
              lyfta fram den reservation som vi har i det här ämnet, Viss verksamhet
              vid utlandsmyndigheterna.
            </seg>
            <seg n="cca045f3">
              Jag är medveten om att det enligt internationella riktlinjer
              är möjligt att räkna in alla möjliga och omöjliga utgifter i biståndssumman.
              Att det är möjligt behöver dock inte betyda att man tycker att
              så ska göras.
            </seg>
            <seg n="58aa16b5">
              Vänsterpartiets uppfattning är att biståndsmedel ska användas
              till bistånd, inte till exempelvis ambassadverksamhet. Vi anser
              därför att riksdagen ska avslå den föreslagna ändring av ändamål
              och verksamheter som ska innefattas i utgiftsområdena 7 och 1.
            </seg>
            <seg n="abc5761a">
              Jag yrkar alltså bifall till reservationen.
            </seg>
          </u>
          <note n="762fea41">
            Överläggningen var härmed avslutad.
          </note>
          <note n="86f9e656">
            9 § Färdplan för ett gemensamt europeiskt transportområde
          </note>
          <note n="93d815c8">
            Föredrogs
          </note>
          <note type="speaker" n="7dfcded5">
            Anf. 95 MARIANNE ÅHMAN (FP):
          </note>
          <u who="unknown" xml:id="i-b14e0e26962670d1-6" n="9e243118">
            <seg n="4b0d3b8e">
              Herr talman! Dagens debatt gäller Färdplan för ett gemensamt
              europeiskt transportområde , trafikutskottets utlåtande TU22.
            </seg>
            <seg n="9667b2b2">
              Här redovisar utskottet sin granskning av Europeiska kommissionens
              vitbok, med samma titel men med tillägget Ett konkurrenskraftigt
              och resurskrävande transportsystem .
            </seg>
            <seg n="de311b4f">
              Den nu framlagda vitboken är den tredje i ordningen. Den första
              vitboken tog upp frågan om att öppna transportmarknaden. Den andra
              behandlade trafiktillväxt och tilltagande trängsel. Den nu framlagda
              tredje vitboken lyfter särskilt fram transporternas betydelse
              för ekonomin och vårt samhälle. Utskottet välkomnar kommissionens
              initiativ till en ny vitbok.
            </seg>
            <seg n="80cf76fb">
              Herr talman! Färdplanens övergripande mål om ett konkurrenskraftigt
              och resurseffektivt transportsystem ligger i linje med de övergripande
              transportpolitiska målen i Sverige: att bidra till ett transportsystem
              som stöder ekonomiska framsteg, ökar konkurrenskraften och erbjuder
              transporttjänster med hög kvalitet samtidigt som resurserna används
              effektivare.
            </seg>
            <seg n="43f08b1b">
              Det finns också en samsyn mellan utskottet och kommissionen kring
              de utmaningar som finns för att nå de övergripande transportpolitiska
              målen.
            </seg>
            <seg n="ba1fe758">
              Den första viktiga utmaningen är miljömålen och behovet av att
              minska växthusgasutsläppen.
            </seg>
            <seg n="8714d217">
              Den andra är kraven på utökade transporter. En förutsättning
              för samhällsutveckling är att människor ska kunna nå en större
              arbetsmarknad och att ungdomar ska kunna förflytta sig till arbete
              och studier. Med andra ord är utökat resande en nödvändighet för
              att en ökad samhällsutveckling ska kunna ske. Utskottet pekar
              på att särskild hänsyn måste tas till de speciella förhållanden
              som råder i till exempel Sverige med bland annat stora avstånd
              och låg befolkningstäthet inom stora områden. Det är inte ett
              mål i sig att resa mindre utan i stället att begränsa de negativa
              effekter som kommer av ökade transporter, står det att läsa i
              utlåtandet.
            </seg>
            <seg n="ac9d8a69">
              Den tredje utmaningen är trafiksäkerheten som måste prioriteras.
            </seg>
            <seg n="7c02876a">
              Utskottet instämmer med kommissionen i vikten av att skapa attraktiva
              transporttjänster av hög kvalitet och med god tillgänglighet och
              tillförlitlighet liksom en hög säkerhetsnivå för alla, inklusive
              personer med funktionsnedsättning, med andra ord robusta och hållbara
              transporttjänster för framtidens Europa.
            </seg>
            <seg n="df59ce57">
              Herr talman! I samband med behandlingen av detta utlåtande i
              trafikutskottet har tre motivreservationer lämnats. Samtliga har
              avstyrkts av trafikutskottet.
            </seg>
            <seg n="db191a3a">
              Med denna inledning överlämnar vi utlåtandet till riksdagen för
              debatt.
            </seg>
          </u>
          <note type="speaker" n="1cf58003">
            Anf. 96 LARS MEJERN LARSSON (S):
          </note>
          <u who="lars_mejern_larsson_74344c_w" xml:id="i-9ee17690ef706e2a-0" n="50a7b92d">
            <seg n="8fdd6178">
              Herr talman! I dag debatterar vi vitboken Färdplan för ett gemensamt
              europeiskt transportområde . Den innehåller en rad förslag inom
              transportområdet med sikte på 2050 och hur vi ska kunna tillgodose
              transportbehoven för nästan en hel kontinent och våra 500 miljoner
              invånare de närmaste 40 åren. Genom att behandla vitboken i dag
              ger vi riksdagens syn på denna vitbok i enlighet med propositionen.
            </seg>
            <seg n="552b4b6e">
              Förslagen i vitboken kommer sedan att återkomma när de är färdigberedda,
              men det är viktigt att vi redan nu från Sverige signalerar och
              ger vår mening om hur det kan bli. Vi socialdemokrater har därför
              inte gått in i detalj och kommenterat alla punkter och förslag
              utan vi vill lyfta fram det som vi anser är särskilt viktigt att
              ta med.
            </seg>
            <seg n="d9be4465">
              Herr talman! Vi socialdemokrater anser liksom den borgerliga
              majoriteten att det är viktigt att transportområden fungerar effektivt
              i EU. Det är en förutsättning för att de fyra friheterna ska kunna
              fungera. Utan effektiva transporter är det svårt med fri rörlighet
              för såväl personer som gods.
            </seg>
            <seg n="3dfafc4e">
              Samtidigt med detta bör det understrykas att med effektivitet
              menas inte dumpning av de anställda och de arbetstillfällen som
              transporter innebär. Ett mer effektivt transportområde i Europa
              får inte innebära avkall på trafiksäkerhet eller avkall på löner
              och arbetsvillkor för dem som utför transporterna.
            </seg>
            <seg n="2e09f6de">
              Vitboken pekar på detta, men vi vet redan problem som har uppstått
              med ett friare cabotage och transitcabotage, trots de förtydliganden
              som är gjorda av de överenskomna reglerna för transitcabotage.
            </seg>
            <seg n="539c851f">
              Mina erfarenheter efter diskussioner med enskilda åkare och Transportarbetareförbundet
              är att omkring 40 procent av lastbilarna på våra svenska Europavägar
              är utlandsregistrerade och att de svenska inrikesåkerierna på
              några områden konkurrerar med företag som ofta har mindre än hälften
              så höga lönekostnader än vad som råder i vårt land. För att möta
              den utvecklingen har ett växande antal svenska åkerier i stället
              för att anställa chaufförer börjat hyra in arbetskraft via utländska
              bemanningsföretag. Än så länge sker detta i begränsad skala, men
              det ökar. Hur tycker Moderaterna att detta rimmar med arbetslinjen?
            </seg>
            <seg n="73ee2954">
              Problemen har uppmärksammats i EU och det är väl därför som man
              skriver jag citerar under punkt 1.2 Främja arbeten av hög kvalitet
              och goda arbetsvillkor: Uppmuntra och stödja dialogen mellan arbetsmarknadens
              parter med sikte på en överenskommelse om en socialbalk för mobila
              arbetstagare inom vägtransportsektorn, varvid även problemet med
              så kallat falskt egenföretagande åtgärdas. Jag är positiv till
              detta. Det är viktigt att denna punkt blir till ett skarpt förslag
              och verklighet snarast.
            </seg>
            <seg n="51863848">
              Herr talman! Vi socialdemokrater är mer positiva till utbyggnad
              av järnvägen än vad regeringen och den borgerliga majoriteten
              i riksdagen är. Vi bejakar de skrivningar som finns i vitboken
              och anser att även vi i Sverige bör vara mer positiva till en
              utbyggnad med en snabbare järnväg för såväl gods som persontrafik.
              Vi tycker därför att Sverige ska hänga på och delta i utbyggnaden
              av ett snabbjärnvägsnät i Europa.
            </seg>
            <seg n="4301a3c8">
              Tänk er om vi skulle kunna ta tåget till Paris. Det är ungefär
              tre gånger så långt till Paris från Helsingfors som det är till
              Göteborg. Om det skulle gå lika fort som det gör i dag till Göteborg
              med X 2000 skulle den resan ta bara nio timmar. Då skulle man
              kunna kvista över dit en helg för att exempelvis uppleva våren
              eller komma i tid till ett möte om trafiksäkerhet. Men det är
              i dag helt omöjligt att komma fram med tåg så fort. Och priset
              ska vi inte ens diskutera. Det finns jättemycket att göra på det
              området.
            </seg>
            <seg n="550bde4a">
              Det finns mycket att diskutera i EU kring trafiksäkerhet också.
              Vårt tankesätt rörande nollvisionen har nu anammats av hela EU,
              och detta är jättebra. I trafiksäkerhetsfrågor har Sverige ett
              högt anseende, och vi ska fortsätta driva på och ta nya initiativ
              på detta område.
            </seg>
            <seg n="8a43794c">
              40 000 personer dog på grund av trafikolyckor förra året i EU
              40 000 människoliv. Det är lika många invånare som bodde i värmländska
              Sunne, Torsby och Säffle tillsammans vid årsskiftet. Därför är
              det glädjande att kommissionen i vitboken nu höjer ambitionerna
              på området på europeisk basis och får till stånd målet om att
              uppnå nästan inga dödsolyckor i trafiken 2050.
            </seg>
            <seg n="473ef3cd">
              Avslutningsvis vill jag ta upp en annan fråga som vi socialdemokrater
              tar upp i vår reservation, nämligen det märkliga ställningstagande
              som den borgerliga majoriteten gör att ställa sig utanför kommissionens
              ambition att gradvis införa en obligatorisk infrastrukturavgift
              för tunga lastbilar. Vi noterar att man i flera andra europeiska
              länder redan har infört eller planerar att införa kilometerskatt
              för tunga lastbilar. Vi vill att detta också görs i Sverige.
            </seg>
            <seg n="13f188e7">
              Som det beskrivs i vitboken måste internationella transportföretag
              i dag ha eurovinjett, fem nationella vinjetter och åtta olika
              märken eller avtal om vägtullar för att obehindrat kunna rulla
              på de vägar i Europa som är avgiftsbelagda. Det förslag som kommissionen
              nyligen lagt fram om en ändring av eurovinjettdirektivet som också
              Sverige har röstat för, utgör ett första steg mot en ökad internalisering
              av kostnader som förorsakas av tunga lastbilar.
            </seg>
            <seg n="66c51c30">
              Men skillnaderna mellan EU-länderna när det gäller vägtullar
              kommer att kvarstå. Ytterligare åtgärder kommer att avse ett successivt
              införande av obligatoriska harmoniserade internaliseringssystem
              för nyttofordon inom hela det regionala nätet. En avgift som den
              skisseras i vitboken är väl värd att arbeta vidare med, inte minst
              ur synsättet att det är förorenaren som betalar. En avgift för
              tunga lastbilar skulle även bidra till sammobilitet, det vill
              säga bidra till transporter på det mest effektiva och mest hållbara
              sätt. Det är dock angeläget att i det fortsatta arbetet undanta
              de transporter som skogsindustrin i Sverige är så beroende av
              och där alternativ till väg helt saknas.
            </seg>
          </u>
          <note n="b89812aa">
            Herr talman! Jag yrkar bifall till Socialdemokraternas reservation
            1.
          </note>
          <note type="speaker" n="9cad2ac3">
            Anf. 97 TONY WIKLANDER (SD):
          </note>
          <u who="tony_wiklander_dde153_w" xml:id="i-8565892bc139a952-0" n="3d4cad9b">
            <seg n="31bd35a4">
              Herr talman! Vi diskuterar i dag EU-initiativet Färdplan för
              ett gemensamt europeiskt transportområde . Det innehåller sannerligen
              mycket intressanta saker.
            </seg>
            <seg n="58ede622">
              Tillåt mig allra först att yrka bifall till reservation 3. Jag
              ska lite kort försöka förklara varför.
            </seg>
            <seg n="b16831cc">
              Jag ska också säga att jag delar utskottsmajoritetens synpunkter
              när det gäller vitboken och den framtida europeiska transportpolitiken.
              Men det jag har som avvikande mening och som också berördes av
              förre talaren här handlar om den så kallade kilometerskatten.
              Det finns många skäl att införa en sådan, inte bara att EU tycker
              att vi ska ha det i hela Europa. Jag tycker för en gångs skull
              att de har rätt. Jag tycker att Sverige självt borde ha reagerat
              och regeringen i synnerhet.
            </seg>
            <seg n="dcf4dcd3">
              Som det ser ut i dag är det många mil till konkurrensneutralitet.
              Först betalar den svenska åkaren en rejäl skatt på sina fordon.
              En tvåaxlad dragbil kostar i dag drygt 7 000 kronor i fordonsskatt,
              och ett släp ligger på ca 14 500 per år. Sedan börjar man betala
              en vägavgift. Det går till så att den svenska inrikes åkaren måste
              betala ett års avgift bara han ger sig ut på vägarna. Det blir
              ytterligare 11 522 kronor.
            </seg>
            <seg n="f4d56dba">
              För den internationella trafiken som kommer hit är det betydligt
              enklare. Man kan lösa kostnaden vinjett, som det heter för antingen
              ett dygn, en vecka eller en månad: Uppger man ett dygn betalar
              man 73 svenska kronor, och sedan kör man. Jag behöver knappast
              tillägga att kontrollerna på detta är praktiskt taget obefintliga
              enligt polisen.
            </seg>
            <seg n="5fe40bb3">
              Hur ska man kunna tävla när det är på så ojämlika villkor? Det
              är naturligtvis inte möjligt. Här tycker jag att EU kommer med
              något vettigt. Flera länder har inte bara funderat i samma banor
              utan också infört det.
            </seg>
            <seg n="8dee02f2">
              I Tyskland betalar numera samtliga lastbilar ca 1:40 svenska
              kronor per kilometer. I Österrike är det 2:95 och i Schweiz ca
              5:80 per kilometer. Fler länder är naturligtvis på väg när nu
              direktivet blir ett faktum.
            </seg>
            <seg n="9497246c">
              Herr talman! Vi har framför oss ytterligare två reservationer.
              I båda nämns att man vill se införandet av en kilometerskatt.
              Skulle detta bli villkoren efter en votering här i kammaren är
              det alltså en majoritet som anser att kilometerskatt bör införas.
              Min förhoppning är att det blir så. Det är dock vissa delar av
              reservation 2 som jag har väldigt svårt att acceptera, där man
              har rört ihop begränsningar av flygtrafiken och en del andra saker
              som vi inte riktigt delar.
            </seg>
            <seg n="fba503c3">
              Jag hörde på Lars Mejern Larssons anförande, som jag finner mycket
              intressant. Även Sverigedemokraterna är mycket positiva till åtgärder
              som leder till ett samtal ansvar för våra järnvägar och som främjar
              en fungerande järnvägstrafik. Den uppfattningen finner jag också
              i reservationen.
            </seg>
            <seg n="46ef289c">
              Med det sagt ska jag inte tillägga så mycket mer annat än att
              jag verkligen hoppas att en riksdagsmajoritet tar ställning för
              uttalandet som helhet och särskilt vad gäller kilometerskatten.
            </seg>
          </u>
          <note type="speaker" n="753a6799">
            Anf. 98 MALIN LÖFSJÖGÅRD (M):
          </note>
          <u who="malin_lofsjogard_450ba7_w" xml:id="i-b14e0e26962670d1-7" n="fcc151ad">
            <seg n="826e633a">
              Herr talman! Det är lika bra att jag först yrkar bifall till
              utskottets förslag i betänkandet och avslag på samtliga reservationer
              så att jag inte glömmer det.
            </seg>
            <seg n="de697f57">
              Transporter är en grundförutsättning för att samhället ska fungera,
              och transporter har stor betydelse för ekonomi och tillväxt. Samtidigt
              står transportsektorn i dag inför en lång rad utmaningar inte
              minst mot bakgrund av att sektorn står för en stor andel av utsläpp
              av växthusgaser.
            </seg>
            <seg n="78c7765c">
              Det är bra att EU-kommissionen presenterat vitboken En färdplan
              för ett gemensamt europeiskt transportområde med en rad olika
              visioner, målsättningar och nyckelåtgärder som presenteras för
              att skapa ett långsiktigt hållbart och konkurrenskraftigt transportsystem.
            </seg>
            <seg n="31e577ff">
              Många av de förslag som presenteras av kommissionen redovisas
              på ett mer övergripande sätt, och det är först när mer preciserade
              förslag kommer att presenteras som det går att uttala sig i detalj.
            </seg>
            <seg n="01027808">
              Det är därför, herr talman, inte möjligt att vare sig i utlåtandet
              eller här i kammaren i dag att i detalj kommentera alla de förslag
              som finns i vitboken. Jag kommer här att ta upp några saker, och
              i övrigt hänvisar jag till utskottets utlåtande.
            </seg>
            <seg n="3b795c2c">
              Jag vill först påtala vikten av att i det fortsatta arbetet se
              till subsidiaritets- och proportionalitetsprinciperna och det
              nödvändiga i att ansvarsfördelningen mellan gemenskapsnivå och
              nationell nivå blir så tydlig som möjligt. Vi kan redan nu se
              att kommissionen är inne på delar som vi menar kan vara sådana
              beslut som enskilda nationer ska fatta. Däremot kan kommissionen
              använda sin roll i att lyfta fram betydelsen och ta fram goda
              exempel. Det kan till exempel handla om kollektivtrafiken och
              planeringen i städer.
            </seg>
            <seg n="f5dd8b14">
              Vi vet att en utveckling av kollektivtrafiken är nödvändig för
              att skapa ett långsiktigt hållbart transportsystem. Men de besluten
              ska fattas lokalt.
            </seg>
            <seg n="5cc991c1">
              I vitboken fastslås en rad målsättningar, och vi kan konstatera
              att färdplanens övergripande mål om ett konkurrenskraftigt och
              resurseffektivt transportsystem ligger i linje med vårt övergripande
              transportpolitiska mål i Sverige om att säkerställa en samhällsekonomiskt
              effektiv och långsiktigt hållbar transportförsörjning för medborgarna
              och näringslivet i hela landet.
            </seg>
            <seg n="3fd50f4b">
              Fokus måste vara att skapa ett gemensamt transportsystem där
              resenärers, företags och samhällets behov är i centrum samtidigt
              som vi förenar detta med EU:s klimatarbete. Vi måste också utforma
              transportsystemet så att det är användbart för alla, och även
              personer med funktionsnedsättning.
            </seg>
            <seg n="9a3b1d0f">
              Klimat- och miljöfrågorna är avgörande, och vi välkomnar därför
              att kommissionen sätter upp specifika utsläppsmål. Det återstår
              mycket arbete. Det handlar om att den europeiska transportpolitiken
              måste se till att underlätta för resenärer och transportköpare
              att välja klimateffektivare lösningar.
            </seg>
            <seg n="2d867854">
              Utvecklingen inom transportområdet, som också kommissionen tar
              upp i vitboken, är att transporterna ökar och kommer att göra
              så även framöver även om vi kan se vissa dippar under finanskrisen.
            </seg>
            <seg n="954aefa4">
              Kommissionen föreslår ett procentuellt mål för överflyttning
              av transporter från väg till andra transportslag. Men detta håller
              inte vi i Alliansen med om. Vi anser att överflyttning från ett
              trafikslag till ett annat inte kan vara ett mål i sig utan i stället
              ett verktyg för att bryta sambandet mellan ökade transporter och
              ökade utsläpp.
            </seg>
            <seg n="ef7fe377">
              I stället för ett fast mål ska vi fokusera på att förbättra förutsättningarna
              för konkurrenskraftiga transporter inom övriga transportslag till
              exempel genom att underlätta för järnvägstransporter med ett mer
              integrerat europeiskt järnvägssystem. För sjöfarten kan det till
              exempel ske genom att bättre utnyttja våra inre vattenvägar.
            </seg>
            <seg n="d5bd98b9">
              En inre marknad med ett samverkande transportsystem måste skapas.
              Det är därför av största vikt att vi fortsätter att undanröja
              hindren för detta till exempel när det gäller järnvägstrafiken.
              Den marknadsöppning som pågår är till för att stärka järnvägen,
              förbättra utnyttjandet och få fler att resa med järnväg och transportera
              sitt gods via spår. Järnvägen stärker därmed sin konkurrenskraft
              gentemot både väg och flyg.
            </seg>
            <seg n="dc8e7abe">
              Självklart måste en marknadsöppning på transportområdet gå hand
              i hand med arbeten med hög kvalitet och bra arbetsvillkor. Här
              är det bra att kommissionen aviserat en översyn av arbetsförhållandena
              bland annat inom sjöfarten och för lastbilschaufförer.
            </seg>
            <seg n="b49c5f1d">
              Målet måste vara att skapa ett långsiktigt hållbart transportsystem
              med ett trafikslagsövergripande perspektiv där trafikslagen samverkar
              så att de används optimalt. Trafikslagen måste fungera tillsammans.
              Varje trafikslag måste också var för sig oavsett om trafiken sker
              på väg eller spår, med flyg eller sjöfart se till att fungera
              så effektivt, säkert och miljömässigt som möjligt.
            </seg>
            <seg n="026fd248">
              Det handlar om en rad olika åtgärder som att öka energieffektiviteten
              inom transportsektorn, övergång till förnybara drivmedel, en framsynt
              samhällsplanering, IT för virtuell tillgänglighet, ITS, IT i transportsystemen
              och teknisk innovation och utveckling, men det är viktigt med
              teknikneutralitet.
            </seg>
            <seg n="38a06a16">
              Enbart teknisk utveckling kommer inte att räcka för att nå framgång
              med att skapa ett långsiktigt hållbart transportsystem utan detta
              behöver kombineras med olika styrmedel. Prisinstrumentet kan vara
              ett bra och effektivt sätt om det används på rätt sätt. Men det
              är viktigt att poängtera att samtidigt måste hänsyn tas till andra
              faktorer som regionalpolitiska och fördelningspolitiska konsekvenser.
            </seg>
            <seg n="d6aba82d">
              För att möta de utmaningar som finns behöver vi styrande och
              finansierade avgifter. Men exempelvis vägavgifter får inte vara
              så höga att den nya infrastrukturen underutnyttjas eller att den
              medverkar till omfördelning av trafik till kringliggande sämre
              vägnät. Vi måste också se till samhällsvinsten och vad som ska
              uppnås, till exempel miljöeffekten, så att inte samhällsvinsten
              understiger administrationsavgiften.
            </seg>
            <seg n="8f81b901">
              Vi i Alliansen motsätter oss därför införandet av en nationell
              kilometerskatt för lastbilar. En mycket betydande majoritet av
              lastbilstransporterna är kortare än 30 mil. Givetvis ska man flytta
              de vägtransporter som kan flyttas över till spår och sjötransporter.
              Men det kommer på många håll inte att finnas alternativ till vägtransporter,
              och det är inte heller möjligt att bygga spår överallt.
            </seg>
            <seg n="e93c6516">
              En svensk kilometerskatt skulle därför i första hand ge ökade
              kostnader och sämre konkurrenskraft för svenska företag och alla
              våra medborgare i Sverige, något som skulle göra att allt från
              bröd och mjölk till råvaror kommer att bli dyrare ned till enskild
              konsument. Det lyfts också fram av Glesbygdsverket som framhåller
              att en kilometerskatt innebär sämre förutsättningar samtidigt
              som landets möjligheter att delta i den internationella konkurrensen
              försvagas.
            </seg>
            <seg n="91443870">
              Herr talman! Jag finner det märkligt att man ibland hör argumentation
              att en kilometerskatt skulle vara bra för jobben. De som har den
              uppfattningen har en del att förklara. Hur kan jobben säkras när
              varorna blir dyrare att skicka från Sverige mot våra gränser och
              ut i världen? På vilket sätt gynnas svenska konsumenter av att
              vi gör alla varor dyrare som fraktas inom landet?
            </seg>
            <seg n="aa72714d">
              Jag har respekt för tanken att den som förorenar också ska betala,
              men det måste ske på internationell nivå så att en framtida kilometerskatt
              i så fall ska gälla hela EU. Man pekar på att en bransch som skulle
              drabbas särskilt hårt om en nationell kilometerskatt skulle införas
              i Sverige är skogsindustrin. Jag noterar att det från oppositionens
              sida talas om att just skogsindustrin skulle undantas eller att
              geografiska undantag ska göras för att på så sätt undanta skogsindustrin.
            </seg>
            <seg n="5e52e13a">
              Herr talman! EU:s statsstödsregler sätter stopp för undantag
              som gynnar enskilda branscher. Alla former av stöd som ges av
              en medlemsstat som riskerar att snedvrida konkurrensen genom att
              gynna vissa företag eller viss produktion är oförenligt med den
              gemensamma marknaden i den utsträckning det påverkar handeln mellan
              medlemsstaterna.
            </seg>
            <seg n="aa966b55">
              Flera av er i oppositionen framhåller även att en lösning är
              att differentiera skatten geografiskt. EU skulle säkerligen inte
              heller acceptera en sådan lösning om syftet är detsamma som att
              undanta en specifik bransch.
            </seg>
            <seg n="9049b26d">
              Jag undrar också hur ni i oppositionen som framför förslaget
              om ett geografiskt undantag resonerar. Hur tänker ni er att det
              ska genomföras för att undanta skogsindustrin? Det är ju inte
              så att skogsnäringen är isolerad till en viss del av Sverige.
              En lika stor om kanske inte större del finns i och kring Småland
              som i norra delarna av Sverige.
            </seg>
            <seg n="07ec75d3">
              Jag tycker att ni i oppositionen tydligt ska säga här i talarstolen
              att ni anser att skogsindustrin och alla som jobbar inom denna
              bransch i södra Sverige med era förslag ska få sämre konkurrensförutsättningar.
              Det är förslag som riskerar många arbeten och låter familjer tappa
              sin trygga tillvaro genom att de inte har ett jobb att gå till.
            </seg>
            <seg n="f64741c3">
              Hur har ni tänkt göra om även andra branscher vill bli undantagna?
              Till slut blir det så många undantag att det inte blir någonting
              kvar. Även om någon annan bransch ska undantas, hur ska det tekniskt
              lösas för förarna? En åkare kan ju transportera gods från mer
              än en bransch.
            </seg>
            <seg n="2b16b719">
              Konkurrenskraften för svenska företagare riskerar allvarligt
              att minska. Vi har höga dieselskatter i Sverige, för vi beskattar
              utsläppen. De som kör på mer miljövänliga bränslen betalar därför
              mindre skatt. I andra länder i Europa är bränsleskatterna betydligt
              lägre. I stället har man vägskatter. Skulle vi införa en nationell
              kilometerskatt i Sverige skulle det innebära att även lastbilar
              som kör på mer miljövänliga bränslen skulle behöva betala lika
              mycket som de som kör på ett sämre bränsle. Jag kan också tillägga
              att utländska förare som nyttjar våra svenska Europavägar redan
              i dag betalar en vägavgift, den så kallade eurovinjetten.
            </seg>
            <seg n="30642478">
              Sika den myndighet som sedan 2010 är ersatt av Trafikanalys har
              också studerat införandet av en nationell kilometerskatt. Kilometerskatt
              som sådan kan vara ett bra instrument för internalisering av kostnader
              och sänkning av till exempel koldioxidutsläpp. Samtidigt flaggar
              man för att det finns flera risker för påverkan regionalpolitiskt
              och att särskilda näringar kan bli drabbade.
            </seg>
            <seg n="d80e3422">
              I en annan rapport från samma myndighet, Sika, om potentialen
              för överflyttning av transporter mellan transportslag tydliggörs
              klart att det är mer effektivt att använda sig av koldioxidskatter
              än av en kilometerskatt. Det gäller ur olika hänseenden, bland
              annat integritet, kostnader, administration och inte minst miljöeffekten.
            </seg>
            <seg n="62cb34b7">
              Det vi ser i dag, som kan vara ett problem med konkurrenskraften
              för svenska åkare jämfört med utländska åkare, är att det finns
              vissa utländska åkare som inte följer alla lagar och regler för
              att sänka sina kostnader; ofta handlar det om att de stannar kvar
              i vårt land längre och kör fler transporter än vad som är lagligt.
              Regler för detta, som kallas cabotage, finns på EU-nivå.
            </seg>
            <seg n="425e33cc">
              Vi vet att det finns problem med detta i Sverige och det arbetas
              med det hos polis och åklagare. Det är möjligt att det kan komma
              att behövas ytterligare insatser och åtgärder. Inom trafikutskottet
              har vi en arbetsgrupp som särskilt tittar på denna fråga och som
              ska vara klar med sitt arbete under våren 2012. Men detta är ett
              konkurrensproblem för svensk åkerinäring som på inget sätt löses
              med en nationell kilometerskatt.
            </seg>
            <seg n="62a81deb">
              Herr talman! Låt mig också nämna någonting om finansiering av
              infrastruktur, som är en annan viktig fråga. Inte minst här i
              Sverige ser vi, trots kraftigt höjda anslag för investeringar,
              drift och underhåll, stora behov av åtgärder. Det handlar om att
              se nya lösningar och att utnyttja de medel som finns på bästa
              och mest effektiva sätt.
            </seg>
            <seg n="a905dc6e">
              I utlåtandet lyfter därför utskottet fram den så kallade fyrstegsprincipen
              som vi använder här i Sverige och som går ut på att i första hand
              undersöka möjligheterna att effektivisera användningen av den
              befintliga infrastrukturen innan man använder resurser för att
              bygga nytt. Jag vill då också nämna den kapacitetsutredning som
              nu pågår avseende våra spår i Sverige och utvecklingen på kort
              och lång sikt.
            </seg>
            <seg n="504aa00d">
              Däremot vänder vi oss när det gäller finansiering mot förslag
              om att öronmärka pengar av inkomster från transporterna. Pengarna
              måste få användas där de bedöms göra mest nytta vilket är huvudprincipen
              i vår svenska budgetlag.
            </seg>
            <seg n="d230de52">
              Jag tänkte också säga någonting om transportkorridorerna. De
              är viktiga för att knyta ihop de olika länderna inom EU men också
              ut mot tredjeland. Här är det viktigt att vi betonar de olika
              förutsättningar som finns inom olika delar av EU, inte minst här
              uppe hos oss i Sverige och Norden med gles bebyggelse och låg
              befolkningstäthet i stora områden, med stora avstånd och ett kallt
              klimat med snö och is vintertid. Det är många gånger fokus på
              de centrala delarna av Europa, för där är stora delar av befolkningen
              koncentrerad. Men ser vi till transporter som rör den externa
              dimensionen, det vill säga ut mot tredjeland, är det viktigt att
              EU prioriterar transportkorridoren Norra axeln och Östersjöregionens
              allt viktigare transportpolitiska roll, inte minst när det gäller
              handeln med Asien. Vi måste vara aktiva i arbetet med den fortsatta
              utvecklingen av TEN-T och framhålla vikten av att vår del av Europa
              finns med.
            </seg>
            <seg n="5dd7d95c">
              Herr talman! Det finns mycket att säga om kommissionens förslag
              till färdplan för ett gemensamt europeiskt transportområde. Vi
              har till exempel trafiksäkerhet och kommissionens förslag om en
              nollvision. Vi har riskbedömning av sårbarhet och robusthet av
              både ny och befintlig infrastruktur. Men jag ser att tiden rinner
              iväg, och jag har redan utnyttjat mer än min anmälda talartid.
              Därför avslutar jag här.
            </seg>
          </u>
          <note type="speaker" n="d17660f7">
            Anf. 99 LARS MEJERN LARSSON (S) replik:
          </note>
          <u who="lars_mejern_larsson_74344c_w" xml:id="i-9ee17690ef706e2a-1" n="50a7b92d">
            <seg n="25ef970d">
              Herr talman! Den europeiska transportarbetaren lever under helt
              ovärdiga betingelser. Att majoriteten sitter med armarna i kors
              när det gäller löntagarnas villkor på arbetsmarknaden är ingenting
              som förbluffar mig i alla fall.
            </seg>
            <seg n="2b07a6ae">
              Jag vet ju att en moderatledd regering inte är så intresserad
              av att lyssna till fackföreningsrörelsen, men jag hade hoppats
              att en moderat riksdagsledamot var mer lyhörd. Lyssnar man riktigt
              noga kan man få höra hur utvecklingen med ett växande antal svenska
              åkerier som har lärt sig hur man ska hyra in arbetskraft via utländska
              bemanningsföretag utan representation i Sverige har gjort att
              åkeriägarna har sänkt sina lönekostnader drastiskt på renodlad
              inrikestrafik för såväl dragbilstrafik som trafik med bil och
              släp.
            </seg>
            <seg n="7262fa2b">
              Frågan är hur det fallande priset påverkar transportströmmarna
              och val av transportslag. Bidrar det sjunkande priset till att
              hela laster i container och trailer dras långa sträckor på väg,
              trots att de borde fraktas på järnväg? Om så är fallet, vilka
              konsekvenser får det för utvecklingen av den svenska transportindustrin
              och våra klimatmål?
            </seg>
            <seg n="d32eebe3">
              Herr talman! Det skulle vara intressant att höra hur Malin Löfsjögård
              ser på detta.
            </seg>
          </u>
          <note type="speaker" n="95dd2ea2">
            Anf. 100 MALIN LÖFSJÖGÅRD (M) replik:
          </note>
          <u who="malin_lofsjogard_450ba7_w" xml:id="i-b14e0e26962670d1-8" n="fcc151ad">
            <seg n="4c58d3ea">
              Herr talman! Arbetsvillkoren är en viktig fråga. Det har vi också
              med i utskottets utlåtande över kommissionens vitbok med en färdplan
              för ett gemensamt europeiskt transportsystem. Vi välkomnar där
              kommissionens avsikt att utvärdera EU:s strategi just i fråga
              om sysselsättning och arbetsvillkor inom transportsektorn. Vi
              lyfter till exempel upp behovet att se över arbetsförhållandena
              inom sjöfarten och även arbetsförhållandena för lastbilschaufförer.
            </seg>
            <seg n="d97b1fb1">
              Vi tycker också att det är generellt viktigt att de här strukturförändringarna
              med förväntade sysselsättningseffekter följs upp och analyseras
              på EU-nivå, att vi har en hög beredskap för att kunna förutse
              de förändringar som finns och att vi ska se till att vi får bättre
              arbetsvillkor.
            </seg>
            <seg n="b598b75c">
              Jag kan då också ställa en motfråga till Lars Mejern Larsson.
              Om det nu är så att han pratar om åkerier, lönedumpning och konkurrens
              utifrån, hur ser då Socialdemokraterna att införandet av en internationell
              kilometerskatt skulle förbättra konkurrenskraften för de svenska
              åkerierna? Det gör ju att det läggs på ytterligare kostnader.
              De svenska åkeriföreningarna pratar om någonstans runt 300 000
              per lastbil per år i ökade kostnader när det gäller just en nationell
              kilometerskatt.
            </seg>
          </u>
          <note type="speaker" n="bae4b075">
            Anf. 101 LARS MEJERN LARSSON (S) replik:
          </note>
          <u who="lars_mejern_larsson_74344c_w" xml:id="i-9ee17690ef706e2a-2" n="50a7b92d">
            <seg n="c731e60c">
              Herr talman! Jag vet inte riktigt hur jag ska tolka svaret. Det
              är kanske svårt att förtydliga det för en oppositionspolitiker,
              men fördelen med att vara i opposition är att man då kan ställa
              frågor.
            </seg>
            <seg n="700c040a">
              Majoritetens slappa inställning till den svenska åkerinäringen
              och de transportanställdas villkor på en integrerad transportmarknad
              är bara att beklaga. Det är väl ändå rimligt att transportnäringarna
              har samma regler för hur ett avgiftsuttag ska se ut. Rätt utformad
              kommer en kilometerskatt på lastbilstrafik, så långt jag förstår,
              att gynna den svenska åkerinäringen jämfört med dem som konkurrerar
              på andra villkor utifrån. Det kommer inte alls att diskriminera
              den svenska åkerinäringen.
            </seg>
            <seg n="663a7e8e">
              Dessutom är kilometerskatten enligt vår mening ett effektivt
              styrmedel för att minska klimatpåverkan. Även borgarna, herr talman,
              borde väl förstå betydelsen av att ha samma system. Därför förstår
              jag inte denna passivitet, att ställa sig utanför kommissionens
              ambitioner att gradvis införa en obligatorisk infrastrukturavgift
              för tunga lastbilar. Jag är motiverad att göra någonting åt frågan,
              herr talman. Frågan är om Moderaterna och Malin Löfsjögård är
              det.
            </seg>
          </u>
          <note type="speaker" n="e1ddc71d">
            Anf. 102 MALIN LÖFSJÖGÅRD (M) replik:
          </note>
          <u who="malin_lofsjogard_450ba7_w" xml:id="i-b14e0e26962670d1-9" n="fcc151ad">
            <seg n="b92f209b">
              Herr talman! Lars Mejern Larsson tar här upp att en nationell
              kilometerskatt skulle vara ett väldigt bra och effektivt miljöinstrument.
              Låt mig då igen hänvisa till Sika, det vill säga den myndighet
              som fanns före Trafikanalys. De har gått igenom effekterna av
              kilometerskatten och konstaterat att det är en miljöåtgärd. Men
              den är väldigt dyr, väldigt kostsam och den träffar ju inte rätt.
              De konstaterar att det är betydligt bättre att gå via att beskatta
              koldioxidutsläppen. Då träffar man direkt det som man vill ta
              bort, det vill säga utsläppen av koldioxid.
            </seg>
            <seg n="9aefd3a8">
              Om du inför en nationell kilometerskatt går du omvägen via körd
              sträcka. Du straffar också alla lastbilschaufförer som kör på
              ett bättre bränsle, det vill säga att alla betalar samma avgift.
            </seg>
            <seg n="74f644b4">
              Förslaget om att införa en nationell kilometerskatt går stick
              i stäv mot att stärka konkurrenskraften för den svenska åkerinäringen.
            </seg>
            <seg n="4ce574d7">
              Min fråga till Lars Mejern Larsson är på vilket sätt han har
              haft kontakt med svensk åkerinäring när den framför kraftig kritik
              mot det förslag som de rödgröna presenterade i valrörelsen om
              att införa en nationell kilometerskatt. Det skulle verkligen öka
              kostnaderna för den svenska åkerinäringen med runt 300 000 kronor
              per åkare. En sådan skatt skulle så att säga inte träffa miljömålet.
              Det konstateras också av Sika att bland det dyraste som man kan
              göra när det gäller miljöeffekter är att ta in pengar för att
              satsa på nya investeringar. Det är det som ni vill göra med en
              nationell kilometerskatt. Den träffar inte alls det som ni vill,
              alltså miljön, och den stärker inte heller konkurrenskraften för
              den svenska åkerinäringen.
            </seg>
          </u>
          <note type="speaker" n="fa091bb9">
            Anf. 103 LARS TYSKLIND (FP):
          </note>
          <u who="lars_tysklind_9e367c_w" xml:id="i-6c6fc1f8d98b8a96-0" n="2604d009">
            <seg n="49bd1512">
              Herr talman! Jag börjar med att yrka bifall till förslaget i
              utlåtandet och avslag på reservationerna. Jag vill också instämma
              i Malin Löfsjögårds anförande.
            </seg>
            <seg n="1c9bec20">
              I dag handlar det om EU-kommissionens syn på och visioner om
              den framtida europeiska transportpolitiken. Jag utgår från att
              det är väl känt att vi från Folkpartiets sida har en grundmurad
              positiv inställning till samarbete inom EU för att lösa gränsöverskridande
              problem med gränsöverskridande lösningar. Det gäller inte minst
              de frågor som är kopplade till miljön. Där är i allra högsta grad
              transportväsendet inkluderat.
            </seg>
            <seg n="96fbe1bc">
              Herr talman! Det betyder dock inte att allt vare sig kan eller
              ska lösas med detaljreglering på EU-nivå. Precis som utskottet
              framhåller är det därför centralt att ansvarsfördelningen mellan
              EU-nivån och den nationella nivån blir så tydlig som möjligt.
              Med andra ord är det viktigt att subsidiaritetsprincipen alltid
              gäller när de olika förslag och initiativ som finns i vitboken
              om den framtida transportpolitiken utvecklas till konkreta förslag.
              Malin Löfsjögård gav här exempel bland annat på stadsplaneringsfrågor
              och urbaniseringsfrågor.
            </seg>
            <seg n="9c01b574">
              Det är också viktigt att notera att många frågor är lämpliga
              för gränsöverskridande och EU-gemensamma regler. Det handlar om
              att skapa ett effektivt och långsiktigt transportsystem där målet
              inte är att minska transportarbetet. Det handlar i stället om
              att bryta sambandet mellan å ena sidan ökade transporter och ökad
              tillväxt och å andra sidan ökade utsläpp och andra negativa effekter
              på miljö och hälsa. Med andra ord är det inte trafiken som ska
              begränsas utan de negativa effekterna.
            </seg>
            <seg n="6e5412bb">
              Herr talman! Det är bra att vitboken innehåller tydliga mål för
              minskade utsläpp av växthusgaser 60 procent fram till 2050 jämfört
              med 1990. Men jag vill nog påstå att ur ett svenskt perspektiv
              skulle man ha kunnat ta ytterligare något steg. Klimatutmaningen
              och nödvändigheten för Europa att ligga i framkant i den globala
              omställningen till en koldioxidsnål ekonomi gör att det behövs
              ambitiösa mål för att minska användningen av fossila bränslen
              inom transportsektorn, fram till både 2030 och 2050. Erfarenheten
              visar också att långsiktiga och tydliga mål genererar innovativt
              tänkande. Det är teknikdrivande.
            </seg>
            <seg n="40471bb9">
              Herr talman! I detta sammanhang vill jag också vara tydlig med
              att, som regeringen också har framhållit, överflyttning från ett
              transportslag till ett annat inte kan vara ett mål i sig utan
              att detta bara är ett verktyg för att uppnå målet om minskade
              utsläpp, som jag nämnde tidigare just för att bryta sambandet
              mellan ökade transporter och ökade utsläpp.
            </seg>
            <seg n="46ea4801">
              Kilometerskatten har diskuterats. Precis som vi har framhållit
              i ett tidigare betänkande har Glesbygdsverket framhållit att en
              kilometerskatt skulle innebära sämre förutsättningar för tillväxt
              i landet samtidigt som landets möjligheter att delta i den internationella
              konkurrensen skulle försvagas.
            </seg>
            <seg n="5d20b023">
              Om man ser på Sverigedemokraternas ställningstagande här i dag
              förväntar man sig att Tony Wiklander går upp och redovisar vad
              som har förändrats sedan de förra sommaren sade: Vi är inte för
              ett införande av en kilometerskatt eftersom det är ett dåligt
              styrinstrument för miljöns skull och sannolikt kommer att belasta
              konsumenterna i ungefär samma grad som skatten påverkar åkerinäringen.
            </seg>
            <seg n="f3ea76ba">
              Det var Sverigedemokraternas ställningstagande före valet. Men
              tydligen har någonting hänt som har gjort att de har ändrat åsikt.
              Då tycker jag att det är på sin plats att de redovisar vad det
              är som har hänt.
            </seg>
            <seg n="c9a01902">
              Fokus måste ligga på ett transportsystem där transportslagen
              samverkar på ett optimalt sätt i stället för på en kilometerskatt.
              Regelverken måste vara utformade på ett sådant sätt att man kan
              samverka och har förutsättningar för det. Som jag sade förut kan
              det vara ett mål i sig att man har vissa transportslag.
            </seg>
            <seg n="a3db36b4">
              Om vi tittar på järnvägen finns det en rad viktiga initiativ
              i vitboken som syftar till ett integrerat och effektivt gränsöverskridande
              järnvägssystem i Europa med stor tillgänglighet och säkra transportkorridorer.
            </seg>
            <seg n="be4c0c47">
              För knappt 14 dagar sedan diskuterade vi en harmoniserad lokförarbehörighet.
              Vi diskuterade då mest undantag för museibanor. Diskussionen handlade
              i grunden om att vi skulle skapa förutsättningar i Europa för
              ett effektivare järnvägssystem i och med att man skulle ha utbildade
              lokförare som kan köra över gränserna.
            </seg>
            <seg n="b150270f">
              I dag har även frågan om höghastighetsbanor tagits upp. Då är
              det viktigt att framhålla att regeringen har tillsatt en utredning
              där man ska titta på frågan om ökad kapacitet i det svenska järnvägssystemet.
              I detta sammanhang ska man även ta med utredningen om höghastighetsbanor.
              Det är en process som pågår. Precis som Malin Löfsjögård lyfte
              fram här är det alltid viktigt när vi diskuterar olika investeringar
              i framtiden att vi håller oss till den fyrstegsprincip som vi
              är överens om för att effektivt utnyttja det system som vi har.
            </seg>
            <seg n="b8c3778a">
              Fyrstegsprincipen är tämligen enkel. Det handlar om att man ska
              se om man kan påverka transportarbetet. Det handlar också om huruvida
              man kan utnyttja den infrastruktur man har effektivare och om
              man med smärre ombyggnader kan få en kapacitetsökning som täcker
              behovet. Som en sista nivå är det nyinvesteringar som gäller.
              Även höghastighetsbanor måste komma in i den typen av resonemang.
              Det är inte alls osannolikt att man kommer fram till att det behövs
              en och annan höghastighetsbana i Sverige. Men, som sagt, denna
              utredning kommer att visa detta.
            </seg>
            <seg n="69a24ba8">
              När det gäller sjötransporter är det viktigt att satsningen på
              så kallade sjömotorvägar fortsätter. Det har skapat större rörlighet
              mellan hamnarna i Europa. Hamnverksamheten i Europa måste harmoniseras
              så att det enkelt går att ta gods även i närtrafik.
            </seg>
            <seg n="9e805de3">
              I detta sammanhang är det viktigt att även lyfta fram de inre
              vattenvägarna och det initiativ som alliansregeringen har tagit
              för att ta bort det undantag som har funnits sedan vi gick med
              i EU. Vi har inte kunnat utnyttja våra inre vattenvägar enligt
              samma regelverk som man har i övriga Europa. Den frågan har nu
              prioriterats av regeringen för att man ska komma till rätta med
              detta. Vi har en stor potential både när det gäller Vänertrafiken
              och Mälartrafiken i detta sammanhang.
            </seg>
            <seg n="9d1f3ba6">
              Sedan kan det vara värt att notera att det som vi diskuterar
              i dag är ständigt pågående processer. På dagordningen för Transportrådet
              den 16 juni framgår det att man kommer att ta upp de inre vattenvägarna.
              Man ska anta slutsatser kring regelverket och ha en riktlinjedebatt
              om vitboken. Det pågår alltså många parallella processer kring
              detta. Det är därför viktigt att vi har denna diskussion och att
              vi från Sverige ger tydliga besked om vad vi tycker och tänker
              i frågorna.
            </seg>
            <seg n="4944c6ef">
              Till sist vill jag bara helt kortfattat, liksom både kommissionen
              och utskottet, framhålla vikten av att marknadsöppningen på transportområdet
              måste gå hand i hand med arbetet med att skapa bra arbetsvillkor.
              Precis som utskottet skriver är det angeläget att se över arbetsförhållandena
              inom sjöfarten och för lastbilschaufförer.
            </seg>
            <seg n="9a294d42">
              Jag förstår inte riktigt Lars Mejern Larssons diskussion här
              om arbetsvillkoren. Där finns inget särskiljande. Vi har ingen
              annan åsikt än att det naturligtvis ska vara bra arbetsvillkor.
              Vi tycker att det är angeläget att se över detta. Det står också
              tydligt i betänkandet om det.
            </seg>
          </u>
          <note type="speaker" n="04b3386b">
            Anf. 104 LARS MEJERN LARSSON (S) replik:
          </note>
          <u who="lars_mejern_larsson_74344c_w" xml:id="i-9ee17690ef706e2a-3" n="50a7b92d">
            <seg n="b6f16e1b">
              Herr talman! Det är ingen hemlighet att vi socialdemokrater är
              mer positiva till en utbyggnad av järnvägen än vad regeringen
              och den borgerliga majoriteten i riksdagen är.
            </seg>
            <seg n="a64ee23a">
              Nationsgränser får inte vara hinder när människor ska transportera
              sig. Därför bevakar vi skrivningarna i vitboken. Vi anser att
              det som står där ska införas även i Sverige för såväl gods- som
              persontrafik. Vi tycker således att Sverige ska hänga med och
              delta i utbyggnaden av snabbjärnvägsnät i Europa.
            </seg>
            <seg n="4a2a6523">
              För 47 år sedan fick Japan sin första höghastighetsbana. I Europa
              utvecklas höghastighetsbanor i en rasande takt. I Spanien ska
              alla städer bli uppkopplade till höghastighetsnätet.
            </seg>
            <seg n="afaf4f64">
              Herr talman! I Sverige är majoritetens ointresse oroande. Vi
              socialdemokrater tycker att det är hög tid för höghastighetsbanor
              även i Sverige. Frågan är när majoriteten kommer att hänga med
              på tåget.
            </seg>
          </u>
          <note type="speaker" n="306d350a">
            Anf. 105 LARS TYSKLIND (FP) replik:
          </note>
          <u who="lars_tysklind_9e367c_w" xml:id="i-6c6fc1f8d98b8a96-1" n="2604d009">
            <seg n="aea76c6a">
              Herr talman! Jag vill deklarera att också vi i Folkpartiet har
              varit och är mycket positiva till höghastighetsbanor. Det där
              har vi haft med i ett och annat valmanifest. Att man kan vara
              positiv till företeelsen som sådan är en sak. En annan sak är
              att det vi diskuterar nu egentligen inte är det som står i vitboken.
              Att man skapar ett system för detta är naturligtvis bra. Men i
              vilken grad vi i Sverige ska börja bygga får den utredning visa
              som regeringen har tillsatt när det gäller kapacitetshöjande åtgärder
              inom järnvägsnätet. Man får visa var höghastighetsbanor har sin
              roll i sammanhanget. Jag tycker nog att vi lugnt kan avvakta det.
            </seg>
            <seg n="0cc57ad2">
              På något vis blir det här med att vara för eller emot höghastighetsbanor
              märkligt. Det är klart att vi ska ha höghastighetsbanor om det
              är en lämplig åtgärd att införa sådana.
            </seg>
            <seg n="be84f109">
              När det gäller vem som är mest positiv till en utbyggnad är det
              väl bara att konstatera att det trots allt är ett oomtvistat faktum
              att de infrastruktursatsningar som nu görs är de historiskt största
              satsningar som gjorts. Det gäller då både väg och järnväg. Om
              man mäter positiviteten i pengar är väl alliansregeringen väldigt
              positiv just till järnvägsutbyggnad.
            </seg>
          </u>
          <note type="speaker" n="7b057f5a">
            Anf. 106 LARS MEJERN LARSSON (S) replik:
          </note>
          <u who="lars_mejern_larsson_74344c_w" xml:id="i-9ee17690ef706e2a-4" n="50a7b92d">
            <seg n="75be56a0">
              Herr talman! Det gläder mig om du, Lars Tysklind, är positiv
              till en utbyggnad.
            </seg>
            <seg n="cf79133b">
              Andra europeiska länder har redan infört eller planerar att införa
              kilometerskatt, som jag tidigare sagt. Jag måste därför till Lars
              Tysklind ställa frågan: Varför ska utländska åkeriföretag åka
              så att säga på den infrastruktur som skattebetalare här i Sverige
              har investerat i? Annars säger vi ju att det är viktigt att transporterna
              ska bära sina egna kostnader. Vilka alternativ har ni när det
              gäller att utländska åkare ska göra rätt för sig?
            </seg>
          </u>
          <note type="speaker" n="d2c96323">
            Anf. 107 LARS TYSKLIND (FP) replik:
          </note>
          <u who="lars_tysklind_9e367c_w" xml:id="i-6c6fc1f8d98b8a96-2" n="2604d009">
            <seg n="5a72a1f6">
              Herr talman! När det gäller kilometerskatten tror jag att det
              är viktigt att lite grann bredda diskussionen. Det handlar ganska
              mycket om åkerinäringen. Men det handlar också om den svenska
              industrins konkurrenskraft och om att Sverige är ett stort och
              glest befolkat land som är mycket beroende av långa transporter.
            </seg>
            <seg n="20e3f64a">
              Ett system som lyfts fram i ett anförande som Glesbygdsverket
              till exempel sagt är kostnadsdrivande och minskar våra konkurrensmöjligheter
              bör man kanske vara lite skeptisk till och inte bara köpa rakt
              upp och ned. Alla system med avgifter som införs måste vara samhällsekonomiskt
              lönsamma. Om inte ska man naturligtvis avstå från sådana system.
            </seg>
            <seg n="5da6a32d">
              Det har visat sig att de flesta transporter med lastbil i Sverige
              sker på sträckor kortare än 30 mil. Det blir en fördyring för
              alla dessa transporter som inte kan föras över till väg och sjöfart.
              Jag tycker alltså att diskussionen måste breddas. Det handlar
              inte bara om åkeriägarnas konkurrensvillkor utan också om den
              svenska industrins konkurrenskraft.
            </seg>
          </u>
          <note type="speaker" n="9e1266fa">
            Anf. 108 OLA JOHANSSON (C):
          </note>
          <u who="ola_johansson_b1b08d_w" xml:id="i-c8c69c9f4f452166-0" n="0b70c767">
            <seg n="70333ec8">
              Herr talman! Jag kommer att använda mig av Karin Boyes dikt I
              rörelse och tar mig friheten att av hänsyn till författaren läsa
              upp hela dikten:
            </seg>
            <seg n="2b0a3198">
              Den vitbok som vi i dag debatterar och som alla talare hittills
              i stora drag ställt sig bakom har några huvudbudskap.
            </seg>
            <seg n="4b33a21c">
              Den första meningen lyder: Transporterna är av grundläggande
              betydelse för vår ekonomi och vårt samhälle. Rörligheten är vital
              för den inre marknaden. Transporterna bidrar till ekonomisk tillväxt
              och sysselsättning.
            </seg>
            <seg n="c6d6f503">
              Men tillgången på olja, konstaterar man, blir knappare. Kostnaden
              tynger ekonomin samtidigt som alla är överens om att klimatförändringarna
              måste begränsas till 2 procent. Utsläppen av klimatgaser ska minska.
              Ingen i debatten här i och för sig inte så många hittills har
              ännu haft synpunkter på den ambitionsnivå som slås fast i vitboken
              när det gäller CO2-utsläppen. De är kanske till och med onödigt
              låga. Så bryt upp, bryt upp! Den nya dagen gryr. Oändligt är vårt
              stora äventyr.
            </seg>
            <seg n="a2b5bcf0">
              Det är glädjande att vi alla verkar vara överens om att utsläppen
              från transporterna ska minska och om att vi behöver bryta upp
              från det som varit.
            </seg>
            <seg n="7b28e7ae">
              Det är inte vad som diskuteras här utan mer hur . För nog finns
              det mål och mening med vår färd, men det är vägen som är mödan
              värd.
            </seg>
            <seg n="9cedbcf9">
              Vi i Centerpartiet vill se ett smalare men vassare EU. Vi tycker
              att det är bra att man väljer ut de länder som varit mest framgångsrika
              med att nå sina miljömål och som samtidigt har avreglerat och
              marknadsöppnat sitt transportsystem som riktmärken när de gemensamma
              målen för övriga medlemsstater sätts upp.
            </seg>
            <seg n="407f4ff6">
              Sverige är ett sådant land. Det tycker jag att vi ska känna stolthet
              över, men utan att vara nöjda. Redan i dag går mer än 25 procent
              av våra godstransporter på järnväg. Det är den största andelen
              i Europa. Den andelen går det säkert att öka, för den mätta dagen
              är aldrig störst. Den bästa dagen är en dag av törst.
            </seg>
            <seg n="35914ccd">
              Vi tycker att de i oppositionen, i den mån de samlar ihop sig
              här är galet ute när de stöder tanken på att EU ska besluta hur
              mycket transporter som ska flyttas över från ett transportslag
              till ett annat.
            </seg>
            <seg n="2e4e6cdb">
              Är det rimligt att Sverige som redan har mer godstransporter
              på järnväg än något annat land i Europa ska omfattas av samma
              procentsats? Ja, kanske, men låt oss då själva få avgöra det och
              i stället låta oss vägledas av de någorlunda ambitiösa utsläppsmål
              som satts upp!
            </seg>
            <seg n="6c43ffd7">
              Vi behöver också jobba med flaskhalsarna, och säkert behövs i
              framtiden snabbare tåg. Men det allra viktigaste nu är att resenärerna
              och transportköparna kan lita på tidtabellerna och på att transporterna
              når sina mål.
            </seg>
            <seg n="c234e52f">
              Herr talman! Det bästa målet är en nattlång rast där elden tänds
              och brödet bryts i hast.
            </seg>
            <seg n="9cf6b658">
              Ja, ibland går det lite fort, till exempel när Sverigedemokraterna
              ska bestämma sig om koldioxidskatten. De vill utjämna konkurrensnackdelarna
              mellan olika länders åkare genom att öka kostnaderna lika mycket
              för alla.
            </seg>
            <seg n="99e2b538">
              Detta är intressant, speciellt med tanke på att Sverigedemokraterna
              i valrörelsen lovade motsatsen, nämligen att åkerinäring och konsumenter
              inte skulle belastas med extra kostnader, och sade att koldioxidskatt
              är ett dåligt styrinstrument. Tony Wiklander om du är kvar här
              i kammaren: Varför har ni ändrat er?
            </seg>
            <seg n="19d95dca">
              Kilometerskatt är ett trubbigt instrument; det håller vi med
              om. Sverige är ett vidsträckt och ett bitvis ganska glest befolkat
              land. Kilometerskatt är en skatt på just avstånd en straffskatt
              på glesbygden inte på utsläppen av koldioxid.
            </seg>
            <seg n="6e3b6ef3">
              När vi i Centerpartiet säger att förorenaren är den som ska betala
              menar vi att de åkerier som lever på att transportera träråvaran
              hela vägen från skogen ut till hamnarna, och också de som fraktar
              reservdelar från hamnarna till de avverkningsmaskiner som ska
              ta ned skogen, inte ska straffas för att några exempelvis Sverigedemokraterna
              tycker illa om att utländska åkare använder sig av våra motorvägar.
            </seg>
            <seg n="485d182f">
              En pekpinne till medlemsländerna att de ska införa en allmän
              kilometerskatt eller annan generell avgift för vägtransporter
              är just den typ av överstatlig klåfingrighet som vi i Centerpartiet
              är tveksamma till. Det är lite motsägelsefullt, men inte speciellt
              förvånande, att de annars EU-skeptiska vänsterpartisterna och
              miljöpartisterna förordar just detta. Och det är ännu mer förvånande
              att Sverigedemokraterna gör det.
            </seg>
            <seg n="76395286">
              Herr talman! På ställen, där man sover blott en gång, blir sömnen
              trygg och drömmen full av sång.
            </seg>
            <seg n="8506e513">
              I Europa ligger Sverige långt före när det gäller att avreglera
              och öppna buss- och järnvägsmarknaden för fler aktörer. Det första
              steget, att separera infrastrukturen det vill säga spåren från
              trafikansvar skedde 1988. Då hette Sveriges statsminister Ingvar
              Carlsson. Godstrafiken avreglerades 1996, under kommunikationsministern
              Ines Uusmann. Separeringen och bolagiseringen av SJ skedde 2001,
              då Sveriges statsminister hette Göran Persson och regerade med
              stöd av Miljöpartiet och Vänsterpartiet.
            </seg>
            <seg n="a010a87a">
              Sedan dess har både godstrafiken och personresorna ökat, trots
              att Miljöpartiet och Vänsterpartiet varnade för att motsatsen
              skulle ske. De verkar å andra sidan stå fast vid vad de tyckte
              då. Är det möjligen Socialdemokraterna som håller på att ändra
              sig och nu är motståndare till marknadsöppning? Varför? Sedan
              dess har staten ökat sitt ansvar för att bygga ut infrastrukturen
              och anpassa den för såväl ökad person- som godstrafik. Tranportarbetet
              har ökat kraftigt, och vi har fått en bättre regional tågtrafik
              i landet med fler aktörer och ökad konkurrens, vilket har lett
              till fler resenärer och lägre kostnader.
            </seg>
            <seg n="78677172">
              Den som har sovit för länge på samma ställe riskerar att komma
              efter.
            </seg>
            <seg n="38a1cd50">
              Herr talman! Vi har haft många debatter i kammaren om detta det
              senaste halvåret. Med facit i hand tycker jag att vi borde vara
              överens om att samtliga regeringar, även tidigare, har lyckats
              relativt väl med att möta de mål som sätts upp i vitboken vad
              gäller att skapa ett gemensamt europeiskt transportområde där
              de olika tranportslagen samverkar och där transporter så långt
              det är möjligt sker på ett klimatneutralt sätt.
            </seg>
            <seg n="cfc37037">
              Där stänger vi inte gränser för vare sig utländska åkerier, buss-
              eller tågföretag. Vi ställer självklart krav på bättre arbetsvillkor
              för dem som exempelvis kör lastbil men också för dem som arbetar
              på fartygen, oavsett vilken flagg det är som vajar i aktern på
              båten.
            </seg>
            <seg n="c8005ae0">
              Herr talman! Till sist vill jag uppmana regeringen att ta tillfället
              i akt att rädda vad som räddas kan av den svenska sjöfartsnäringen.
              Svenska fartyg, i den mån de finns kvar, måste kunna konkurrera
              på likvärdiga villkor med andra europeiska länder. Frågan om hur
              stort sjöfartsstödet är blir ju ointressant i samma ögonblick
              som vi inte har någon svensk sjöfart kvar. Riksdagens beslut att
              införa en tonnageskatt ska genomföras.
            </seg>
            <seg n="cd8a571a">
              För de studenter som nu läser till sjöbefäl i Kalmar och Göteborg
              behövs en tydlig signal om framtiden för svensk sjöfart. En gemensam
              EU-flagg, så som den beskrivs i vitboken, skulle kunna vara lösningen
              om man räds att lyfta frågan om ett svenskt internationellt sjöfartsregister.
            </seg>
            <seg n="8bdb40ef">
              Bryt upp, bryt upp! Den nya dagen gryr. Oändligt är vårt stora
              äventyr.
            </seg>
          </u>
          <note n="76ea102f">
            Jag skulle med dessa ord vilja yrka bifall till förslaget i betänkandet
            och avslag på reservationerna.
          </note>
          <note type="speaker" n="a98c6d6d">
            Anf. 109 LARS MEJERN LARSSON (S) replik:
          </note>
          <u who="lars_mejern_larsson_74344c_w" xml:id="i-9ee17690ef706e2a-5" n="50a7b92d">
            <seg n="01428c6a">
              Herr talman! Enligt Andreas Carlgren är EU:s vitbok 2011 i grunden
              bra, men samtidigt tycker han att den inte går tillräckligt långt
              när det gäller krav på minskade klimatgaser.
            </seg>
            <seg n="2c3a13a5">
              Vi borde redan ha uppfyllt vitbokens förslag. Vi ligger enligt
              min mening långt efter med arbetet för att minska utsläppen av
              klimatgaser, sade Andreas Carlgren under Stora Transportdagen
              den 13 april.
            </seg>
            <seg n="7d27ee92">
              Herr talman! Är detta någonting Ola Johansson bifaller?
            </seg>
            <seg n="e6ee1ec2">
              Vi socialdemokrater är inte beredda att göra avkall på nödvändiga
              klimatåtgärder. Vi socialdemokrater tar vårt klimatansvar och
              vill att kilometerskatt införs. Det skulle vara intressant att
              höra, herr talman, vad Ola säger om det.
            </seg>
          </u>
          <note type="speaker" n="2e09dbc6">
            Anf. 110 OLA JOHANSSON (C) replik:
          </note>
          <u who="ola_johansson_b1b08d_w" xml:id="i-c8c69c9f4f452166-1" n="0b70c767">
            <seg n="3c963b87">
              Herr talman! Jag var med och lyssnade på Andreas Carlgren den
              gången, och jag kan hålla med Andreas Carlgren om att EU i sin
              vitbok möjligen har satt sin ambitionsnivå något lågt. Min tes
              i detta är dock att det är klimatmålen som ska styra åtgärderna.
              Generella kilometerskatter eller vägtrafikavgifter, som föreslås
              här, slår helt fel. Det vi ska jaga är inte transporterna i sig,
              utan utsläppen.
            </seg>
            <seg n="12605798">
              En sådan åtgärd som föreslås i EU:s vitbok och som vi i Alliansen
              är tveksamma till innebär att även de klimatsmarta transporterna
              drabbas, i den mån de utförs av fordon som transporterar de gröna
              varorna till hamnar samtidigt som det görs på ett klimatsmart,
              miljövänligt sätt med miljövänliga bränslen.
            </seg>
          </u>
          <note type="speaker" n="31f6dba8">
            Anf. 111 LARS MEJERN LARSSON (S) replik:
          </note>
          <u who="lars_mejern_larsson_74344c_w" xml:id="i-9ee17690ef706e2a-6" n="50a7b92d">
            <seg n="54e5e4b5">
              Herr talman! Så här brukar det låta: Varje transportslag ska
              bära sina egna kostnader.
            </seg>
            <seg n="62b843e6">
              Varför ska utländska åkeriföretag åka på det som skattebetalarna
              i Sverige har investerat i infrastruktur utan att göra rätt för
              sig?
            </seg>
          </u>
          <note type="speaker" n="48356740">
            Anf. 112 OLA JOHANSSON (C) replik:
          </note>
          <u who="ola_johansson_b1b08d_w" xml:id="i-c8c69c9f4f452166-2" n="0b70c767">
            <seg n="a3fc7e76">
              Herr talman! Nu har Lars Mejern Larsson ändrat fokus. Nu talar
              han inte längre om klimatutsläppen, utan nu talar han om nationaliteten
              hos de chaufförer som kör bilarna och nationaliteten på de nummerplåtar
              som finns på bilarna. Det har ingenting med klimatet att göra.
              Detta handlar om att Lars Mejern vill dra kostnadsmässiga gränser
              för trafiken och transporterna, vilket inte ligger i linje med
              vad vitboken säger.
            </seg>
          </u>
          <note type="speaker" n="21f2274f">
            Anf. 113 SIV HOLMA (V):
          </note>
          <note n="ed1cd045">
            Herr talman! Jag yrkar bifall till reservation 2 av Miljöpartiet
            och Vänsterpartiet.
          </note>
          <u who="siv_holma_e4720b_w" xml:id="i-eccd2a23031b61f2-0" n="933281d5">
            <seg n="3fd4dea6">
              Transportsektorn ökar fortfarande sina utsläpp av fossila växthusgaser,
              och detta i sådan utsträckning att det med råge förtar minskningen
              inom andra samhällssektorer. Vi välkomnar därför att kommissionen
              har tagit fram en ny vitbok om den framtida europeiska transportpolitiken
              med en samlad vision och konkreta målsättningar för att minska
              transportsystemets klimattryck.
            </seg>
            <seg n="bb0e5209">
              Vi är positiva till att kommissionen fastställer specifika utsläppsmål
              för transportslagen, och till skillnad från utskottsmajoriteten
              är vi även positiva till att kommissionen formulerat ett konkret
              mål om att överföra transporter från väg till mer klimatsmarta
              transportlösningar. Vi menar att en grundläggande syn på inte
              bara väg- utan också flygtrafiken måste vara att den ska minska,
              inte öka. På motsvarande vis anser vi att det även hade varit
              önskvärt med tydligt uttalade mål om att öka de miljövänliga järnvägs-
              och sjöfartstransporternas marknadsandelar.
            </seg>
            <seg n="0c6df1b3">
              Herr talman! Vi ser också positivt på att vitboken tar sikte
              på att främja arbeten av hög kvalitet och goda arbetsvillkor inom
              transportområdet. Detta är en viktig förutsättning för att transportsystemet
              ska kunna fungera såväl effektivt som säkert. Det är helt oacceptabelt
              att företag i olika medlemsstater kan konkurrera med låga löner
              och dåliga arbetsvillkor. Möjligheter till social dumpning måste
              elimineras.
            </seg>
            <seg n="60693205">
              Vi välkomnar mot denna bakgrund kommissionens avsikt att utvärdera
              EU:s strategi i fråga om sysselsättning och arbetsvillkor. Jag
              vill även understryka vikten av att uppmärksamma arbetsförhållandena
              för lastbilschaufförerna.
            </seg>
            <seg n="c407d1f6">
              Herr talman! Vi anser att vi ska kunna dämpa ökningen av den
              tunga trafiken på våra vägar och i stället styra över gods till
              järnväg och sjöfart och samtidigt stimulera till renare fordon.
              Vi vill understryka att det i sammanhanget är viktigt att ta särskild
              hänsyn till skogsindustrin som saknar alternativ till transport
              på väg. En möjlig lösning för detta vore, enligt vår mening, att
              geografiskt differentiera skatten.
            </seg>
            <seg n="c24f7a51">
              Vi anser att kilometerskatt, förutom ur ett miljöperspektiv,
              kan bidra till en förbättrad kostnadsneutralitet mellan svenska
              och utländska åkare. Det ska inte vara någon skillnad i skatt
              och avgifter för svenska och utländska åkeriföretag när de nyttjar
              infrastrukturen i Sverige. Många svenska åkare missgynnas dock
              i dagsläget, eftersom utländska åkare kan fylla tanken i ett lågskatteland
              och med miljömässigt betydligt sämre diesel än vad flertalet av
              de svenska åkarna använder. Genom att införa en kilometerskatt
              menar vi att konkurrensnackdelarna gentemot de utländska åkarna
              skulle minska samtidigt som vi premierar de svenska åkare som
              jobbar hårt och förbättrar sin effektivitet och sina fordon.
            </seg>
            <seg n="f4666c81">
              Vi tycker också att det är viktigt att förespråka en nollvision
              på trafiksäkerhetens område.
            </seg>
            <seg n="6f204d41">
              Vi invänder vidare mot den underliggande positiva bild som tecknas
              i vitboken om tågtrafikens avreglering. Vi instämmer inte i att
              en avreglering stärker järnvägen, tvärtom. Tågtrafikens avreglering
              och privatisering leder i stället till en försämrad och svåröverblickbar
              järnvägstrafik med minskad kvalitet när det gäller tider och utbud.
            </seg>
          </u>
          <note type="speaker" n="2acb9d8b">
            Anf. 114 STINA BERGSTRÖM (MP):
          </note>
          <u who="stina_bergstrom_c789b5_w" xml:id="i-93d2c28299ee1d0f-0" n="c4b42b2b">
            <seg n="e0ca98db">
              Herr talman! Jag vill börja med att instämma i det som Siv Holma
              sade.
            </seg>
            <seg n="3381f0c8">
              När jag 1994 röstade mot ett svenskt medlemskap i EU var det
              bland annat för att jag var rädd för att Sverige skulle tvingas
              backa på miljöområdet, att vi inte längre skulle kunna ligga i
              framkant utan tvingas anpassa oss till krafter inom EU som inte
              hade miljön och klimatet högt på dagordningen utan längst ned.
            </seg>
            <seg n="fc396f88">
              I dag har vi en annan situation. Sverige har på grund av den
              svenska regeringens politik hamnat i bakvattnet, halkat efter
              på miljö- och klimatområdet. Vi har en regering som på flera områden
              representerar de krafter inom EU som inte har miljön och klimatet
              högt på dagordningen. Ett sådant viktigt område är transporter.
            </seg>
            <seg n="9844ba3e">
              Jag tycker att det är sorgligt och pinsamt att läsa regeringens
              och utskottsmajoritetens skrivningar i dagens betänkande. Det
              är sorgligt att se att man inte kritiserar den låga ambitionsnivån
              i vitboken. Och det är sorgligt och upprörande att se hur man
              kritiserar de förslag som ändå är riktigt bra i denna vitbok:
              ambitionen att föra över transporter från väg till järnväg och
              vatten och förslaget att införa en kilometerskatt på tung trafik
              inom hela EU.
            </seg>
            <seg n="177286d5">
              Därmed inte sagt att vi i Miljöpartiet är nöjda med EU:s trafikpolitik
              som helhet. Vi tar forskningens och naturvetenskapens varningar
              på allvar och vill snabbt påbörja en minskning av koldioxidutsläppen
              i Sverige och EU.
            </seg>
            <seg n="80b54946">
              Transportsektorn står för nära 40 procent av Sveriges klimatpåverkan
              och är en nyckel till förändring. Upprepade forskningsrapporter
              de senaste åren har visat att det behövs både ny teknik, effektivare
              körsätt och förnybara drivmedel i trafiksektorn. Men det räcker
              inte för att klara klimatmålen. Trafiken med flyg och bil måste
              också minska, inte öka som i dag. På det här området talar både
              EU-kommissionen och Sveriges regering mot forskningen på ett flummigt
              och oansvarigt sätt.
            </seg>
            <seg n="e897e656">
              Professor Lars-Göran Mattsson vid Institutionen för transportvetenskap,
              Skolan för arkitektur och samhällsbyggnad, ifrågasätter i KTH:s
              yttrande över EU-kommissionens vitbok den låga ambitionen för
              transportsektorn vad gäller utsläppsminskningar. Vitboken slår
              fast att för att klara målet att begränsa klimatförändringarna
              till under 2 grader Celsius måste alla samhällssektorer minska
              sina utsläpp till 2050 med 8590 procent räknat från år 1990. Men
              för transportsektorn har man sänkt målet till 60 procent. Dessutom
              vill EU tillåta att utsläppsväxthusgaserna först ökar med 8 procent
              till 2030 räknat från 1990. KTH menar att en sådan strategi inte
              är trovärdig och att det i praktiken torde vara omöjligt eller
              mycket kostsamt för kommande generationer att sedan så snabbt
              minska utsläppen så mycket. Professor Mattsson påpekar också att
              en samlad bedömning av forskningen talar för att ökningen av de
              totala transportvolymerna måste minskas, helst stoppas.
            </seg>
            <seg n="d47e41b0">
              Vi måste inse att det är vårt ansvar, inte kommande generationers,
              att minska behovet av transporter. Och det är vårt ansvar att
              minska klimatutsläppen.
            </seg>
            <seg n="729d9b31">
              Herr talman! Jag vill yrka bifall till vår och Vänsterpartiets
              reservation.
            </seg>
          </u>
          <note n="9491de7b">
            I detta anförande instämde Siv Holma (V).
          </note>
          <note n="762fea41">
            Överläggningen var härmed avslutad.
          </note>
          <note n="003573ff">
            10 § Bordläggning och beslut om förlängd motionstid
          </note>
          <note n="f8e08d31">
            Anmäldes och bordlades
          </note>
          <note n="15421ed6">
            Kammaren biföll talmannens förslag att motionstiden för ovanstående
            redogörelse skulle förlängas till onsdagen den 21 september .
          </note>
          <note n="f8e08d31">
            Anmäldes och bordlades
          </note>
          <note n="023f45aa">
            11 § Anmälan och omedelbar hänvisning av motioner till utskott
          </note>
          <note n="a2dcea25">
            Anmäldes
          </note>
          <note n="9f32b21c">
            Kammaren biföll talmannens förslag att ovanstående motioner omedelbart
            skulle hänvisas till utrikesutskottet.
          </note>
          <note n="1a1349b8">
            12 § Kammaren åtskildes kl. 17.36.
          </note>
          <note n="d16560b4">
            Förhandlingarna leddes
          </note>
          <note n="b534f510">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
