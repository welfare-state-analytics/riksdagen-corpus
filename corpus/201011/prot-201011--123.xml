<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--123</head>
          <docDate when="2010-06-28">2010-06-28</docDate>
        </div>
      </front>
      <body>
        <div>
          <note n="dcd29d68">
            ﻿
          </note>
          <note n="f3d50d21">
            Riksdagens snabbprotokoll
          </note>
          <note n="e56e1295">
            2010/11:123
          </note>
          <note type="date" n="182211b0">
            Tisdagen den 28 juni
          </note>
          <note n="1a7ff950">
            Kl. 09:00 - 14:11
          </note>
          <note n="cc292e55">
            1 § Aktuell debatt: Gränskontroller i Europa
          </note>
          <note type="speaker" n="12a59763">
            Anf. 1 KENT EKEROTH (SD):
          </note>
          <u who="kent_ekeroth_3b89d3" xml:id="i-1913188e26dac1ec-0" n="50df67b1">
            <seg n="66f4f8c5">
              Herr talman! Sverigedemokraterna har påkallat en debatt om den
              framtida gränskontrollen i Sverige. Att ämnet är aktuellt har
              de senaste dagarnas händelser visat med all tydlighet.
            </seg>
            <seg n="ae11b2f8">
              Den fråga som EU-förespråkarna nu ställer sig är om drömmen om
              det gränslösa Europa håller på att gå i kras. Jag tror att det
              är dags att vakna upp från drömmar och återgå till den verklighet
              vi lever i, bestående av cyniska flyktingsmugglare, unga kvinnor
              som blir utsatta för en form av slavhandel, drogsmuggling, vapen
              som säljs närmast öppet på gatorna, där till och med journalister
              kan köpa en pistol efter ett par timmar, nedmonterad tullbevakning,
              där Sverige enligt EU-lag förbjuds hålla koll på sina egna gränser
              och där passkontroller till andra Schengenländer är förbjudna.
            </seg>
            <seg n="764d7c3a">
              Debatten är egentligen väldigt bred och innefattar allt från
              viseringsfrihet till bekämpande av trafficking och gränsöverskridande
              brottslighet samt illegal invandring. Debatten bör handla om hur
              vi ska kunna stå upp för ett svenskt gränsskydd för att säkerställa
              svenska medborgares trygghet och säkerhet.
            </seg>
            <seg n="935dd6d0">
              Men denna debatt handlar även till stor del om att visa skiljelinjerna
              mellan partierna i denna kammare eller rättare sagt skiljelinjerna
              mellan Sverigedemokraterna och resten i sjuklövern, som alla är
              rörande överens om att Sverige inte ska kontrollera sina egna
              gränser, gränser där narkotika, vapen och kriminella passerar
              varje dag. Sjuklöverns inställning tror vi inte delas av svenska
              folket. Det blir därmed av vikt att för dem visa på alternativet
              i svensk politik. Det tror jag att denna debatt kommer att visa.
            </seg>
          </u>
          <note type="speaker" n="61d31668">
            Anf. 2 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-0dc97cce304f4768-0" n="b742a07d">
            <seg n="5bdd17b6">
              Herr talman! Låt mig börja med att säga att jag tycker att det
              är bra att vi har en debatt i riksdagen just i dag när det gäller
              gränsfrågor. Verkligheten är ju långt ifrån bara den som vi nyss
              fick beskriven, med brottslighet och smuggelverksamhet. Den är
              framför allt den verklighet som tusentals svenskar upplever de
              närmaste veckorna när man reser runt i Europa och känner en del
              av den frihet som Europasamarbetet innebär.
            </seg>
            <seg n="788272da">
              Vad gäller den hemska vapensmuggling som vi talar om vill jag
              gärna inledningsvis påpeka att den kommer främst från Balkan,
              som inte är inkluderat i Europeiska unionen.
            </seg>
            <seg n="b68e8445">
              Men för att börja i en ända där vi har diskuterat och funderat
              mycket de senaste dagarna: Det som händer i länderna söder om
              Medelhavet är i ett längre perspektiv förhoppningsvis positivt
              för miljoner av medborgare i de länderna. Att många ställer krav
              på större respekt för mänskliga rättigheter och rättsstatsprincipen
              är bra.
            </seg>
            <seg n="ace7d740">
              Men initialt är situationen turbulent. Tusentals människor har
              fått lämna sina hemländer för att söka skydd eller ett bättre
              liv i grannländer och i Europa. Varje medlemsstat i EU har naturligtvis
              ett ansvar för att ta hand om skyddsbehövande personer, och det
              ska vi göra i enlighet med det regelverk som vi har att tillämpa
              och respektera.
            </seg>
            <seg n="b8e31e20">
              Det är framför allt de södra EU-länderna som utsätts för ett
              ökat och tidvis mycket högt tryck vid sina yttre gränser. Den
              situationen har lett till en debatt om vissa säkerhetsrelaterade
              frågor inom EU. Frågan har också aktualiserats med anledning av
              situationen i Grekland och den stora inströmning av migranter
              som har skett via Turkiet. Vi har alla på tv-bilder sett att det
              är mycket lidande och många problem i de sammanhangen,
            </seg>
            <seg n="fffaa597">
              Den flykting- och migrationsvåg som följt på krisen i Nordafrika
              har riktats mot framför allt Italien. Eftersom många migranter
              från Tunisien sökte sig vidare därifrån till Frankrike upprättade
              Frankrike en ifrågasatt personkontroll vid gränsen mot Italien.
              Därefter skrev Sarkozy och Berlusconi ett gemensamt brev till
              kommissionen med en rad önskemål, bland annat om möjligheten att
              återinföra kontroll vid inre gräns i liknande situationer.
            </seg>
            <seg n="8380269a">
              Det är mot den bakgrunden som kommissionen har börjat undersöka
              möjligheterna att på EU-nivå kunna besluta om att återinföra kontroll
              vid inre gräns mot en medlemsstat.
            </seg>
            <seg n="1c7e05ee">
              Det är naturligtvis positivt för Schengensystemet att kommissionen
              ser över samarbetet för att bättre kunna ingripa mot medlemsstater
              som inte följer vårt gemensamma regelverk, oavsett om det beror
              på att man inte vill eller att man inte klarar det.
            </seg>
            <seg n="a840ddf6">
              Det är centralt att en sådan översyn har sin utgångspunkt i att
              värna den fria rörligheten, det som alla vi medborgare vill njuta
              av.
            </seg>
            <seg n="9dc17803">
              Att återinföra kontroll vid inre gräns mot en annan Schengenstat
              är en ingripande åtgärd som kräver stor försiktighet och eftertanke.
              En sådan åtgärd drabbar hela befolkningen i EU, eftersom den skulle
              fördröja passagen av inre gränser för samtliga resenärer. Ett
              sådant gemensamt beslut ska man fatta bara som ett sista steg
              när alla andra metoder för att säkerställa en korrekt regeltillämpning
              är uttömda.
            </seg>
            <seg n="533d3cb5">
              Däremot är det mycket tveksamt om återinförande av kontroll vid
              inre gräns är lämpligt i situationer när länder utsätts för ett
              tillfälligt ökat tryck vid externa kriser av den typ som vi ser
              i Nordafrika i dag. I sådana fall krävs solidaritet med de berörda
              länderna, med de människor som är drabbade, och då behövs det
              helt andra åtgärder.
            </seg>
            <seg n="bfd87da7">
              Vad gäller Danmark, som också var en bakgrund till diskussionen,
              var det i början av maj som man meddelade att man tänkte införa
              permanenta tullkontroller vid gränserna till Sverige och Tyskland.
              Den informationen väckte uppmärksamhet inom EU eftersom det i
              medierna påstods att initiativet handlade om kontroll av personer.
              Danmark har därefter tydliggjort att åtgärden ska avse endast
              tullkontroll och att avsikten är att minska illegal gränsöverskridande
              verksamhet som införsel av vapen och narkotika. Det är verkligen
              ingen hemlighet att vi också i Sverige har tullverksamhet som
              syftar till att stoppa den typen av kriminalitet.
            </seg>
            <seg n="6eeae9b1">
              Att människor kan röra sig fritt mellan Sverige och Danmark är
              naturligtvis helt centralt. Det tror jag att riksdagen inser.
              Tusentals människor arbetspendlar mellan Sverige och Danmark,
              många varje dag. Det ska vi vara glada över, eftersom det har
              bidragit och bidrar till en kreativ och dynamisk region i södra
              Sverige och också i Danmark. Den fria rörligheten är också en
              grundbult i det europeiska samarbetet. Just gränsen mellan Sverige
              och Danmark visar den positiva betydelse detta har.
            </seg>
            <seg n="7ce5eb04">
              Därför är det viktigt att dansk tullverksamhet i likhet med den
              svenska tullkontrollen står i linje med EU:s regelverk. Tullens
              arbete för att bekämpa narkotika, vapen och människohandel är
              förstås central.
            </seg>
            <seg n="7ba1033e">
              Jag välkomnar att kommissionen nu också tittar på det danska
              initiativet och att Danmark för en dialog med kommissionen. Vi
              kommer att följa den dialogen och diskussionen med stort intresse.
              Vi ska värna friheten i Europa, men vi ska också bekämpa brottsligheten.
              Vi måste klara av både och.
            </seg>
          </u>
          <note type="speaker" n="fa90b865">
            Anf. 3 KENT EKEROTH (SD):
          </note>
          <u who="kent_ekeroth_3b89d3" xml:id="i-1913188e26dac1ec-1" n="50df67b1">
            <seg n="4f0992cb">
              Herr talman! Låt oss börja med att konstatera att utvecklingen
              i Europa för tillfället går i en för Sverigedemokraterna gynnsam
              riktning. Man har i Bryssel varit tvungna att hoppa ned från de
              höga hästarna och inse att Europa trots allt består av nationer,
              där den egna självbestämmanderätten fortfarande är viktig, inte
              minst för ländernas egna befolkningar.
            </seg>
            <seg n="fa82e75a">
              Detta har blivit mycket tydligt i och med det beslut som togs
              i helgen om att länderna ska kunna sätta in egna tillfälliga gränskontroller
              gentemot andra Schengenländer. Det är förstås inte vad EU-federalisterna
              i den här kammaren vill se eller höra, men så är fallet.
            </seg>
            <seg n="d7541dbe">
              Vi i Sverigedemokraterna är väldigt måna om att all offentlig
              makt ska utgå från folket, i det här fallet det svenska folket,
              inte det europeiska folket. Detta får inte undermineras.
            </seg>
            <seg n="d95f378c">
              Att fullständigt ta ifrån Sverige rätten att kontrollera sina
              egna gränser är anmärkningsvärt. Vi är här, på mandat från våra
              väljare, för att föra en mer självständig nationell politik där
              Sverige och de svenska medborgarna sätts i första rummet. Då måste
              man emellanåt ta beslut som är positiva för Sverige men som eventuellt
              kan vara negativa för andra länder. Det är lite så det fungerar
              med att prioritera mellan olika saker.
            </seg>
            <seg n="e4663de1">
              Vi har begärt denna debatt eftersom det sker stora förändringar
              gällande drömmen om det gränslösa Europa. Lika lite som vi tror
              på planekonomi eller andra utopiska idéer tror vi på denna utopi
              om ett slags Europas förenta stater, där folk rör sig kors och
              tvärs utan några som helst regler eller kontroller. Därför har
              vi ställt oss negativa till just denna utopi. Vi har också fått
              kvitto, nu under helgen, på att det inte fungerar som det är tänkt.
            </seg>
            <seg n="0f26872f">
              En stor del av förklaringen är den mycket omfattande illegala
              invandringen, som skapat enormt tryck på enskilda länder, som
              självfallet får spridningseffekt just på grund av avsaknad av
              passkontroller inom Schengenområdet.
            </seg>
            <seg n="4ea2ad65">
              Det andra orosmomentet är den gränsöverskridande brottsligheten.
              Man kan väl säga att kriminella nätverk har fått århundradets
              present av EU och av er andra här i kammaren i och med de förslag
              som drivits igenom de senaste två decennierna.
            </seg>
            <seg n="792c1b00">
              Visst handlar det delvis om människor som vill bo i ett land
              och jobba i ett annat utan alltför stora hinder. Här finns det
              skäl att underlätta så mycket som möjligt men inte till vilket
              pris som helst. Passkontroller i Europa har inte begränsat hederliga
              människors rätt att resa fritt. Den så kallade fria rörligheten,
              som EU talar om, gynnar framför allt en grupp, yrkeskriminella
              som åker på omfattande stöldturnéer och illegala invandrare.
            </seg>
            <seg n="7a3b63f4">
              Illegal människohandel är också ett utmärkt exempel på vad den
              fria rörliga brottsligheten innebär. En ung kvinna kan i dag smugglas
              från Rumänien till Ungern, som är ett transitland på grund av
              status som Schengenland. Från Ungern till Sverige kan de sedan
              ta sig utan en enda passkontroll.
            </seg>
            <seg n="71e30a65">
              Tullkontrollanterna är också strikt begränsade och får endast
              göra sitt jobb om det inkommit ett tips eller om det finns en
              mycket stark misstanke. Allt annat är kraftigt begränsat av EU.
            </seg>
            <seg n="359d629f">
              Som bot på detta talar man om att fördjupa det gränsöverskridande
              arbetet mot organiserad brottslighet. Men vad innebär det egentligen?
              Samverkan mellan EU-länder för att bekämpa den gränsöverskridande
              brottsligheten har lett till kontrollmekanismer som gör att utländsk
              makt får tillgång till detaljerade uppgifter om svenska medborgare.
              Sverigedemokraterna har stött en del av de här förslagen med hänvisning
              till att man i dag inte ser någon annan möjlighet, eftersom vi
              är en del av Europeiska unionen och av Schengensamarbetet.
            </seg>
            <seg n="c3172966">
              Samma sak gäller Frontex som nu får utökade möjligheter att övervaka
              de yttre gränserna. I avsaknad av ett fungerande svenskt gränsskydd
              blir det en temporär lösning. Det är till och med så här: Trots
              att samtliga medlemsstater i EU inte vill ge dem obligatorisk
              tillgång till personal tvingar EU medlemsstaterna att göra det.
              Det är också anmärkningsvärt.
            </seg>
            <seg n="acaf2805">
              I Malmö, som nu är ankomststad för organiserade flyktingsmugglare,
              har polisen gett upp kampen mot den organiserade brottsligheten.
              Verktygen för att bekämpa denna typ av brottslighet finns inte.
              Viljan från regeringen finns inte, då Sverige är ett av de få
              länder som inte har en nationell handlingsplan för att bekämpa
              människosmuggling, alltså illegal invandring, som inte innefattar
              sexuella ändamål.
            </seg>
            <seg n="abd96fc0">
              Varför det är så? kan man undra. Svaret hittas väl i den inställning
              som sjuklövern har till illegala invandrare, till brottslingar,
              vilket tydliggörs genom den amnesti som klubbades igenom 2005
              men även alldeles nyligen i en överenskommelse mellan regeringen
              och Miljöpartiet som gav illegala invandrare, det vill säga brottslingar,
              rätt till sjukvård, skola och att starta företag, till exempel.
            </seg>
            <seg n="ca898b0a">
              Enligt biträdande chefen för gränspolisen i Skåne är det ingen
              idé att försöka beivra vad som beskrivs som ett av de mest lukrativa
              områdena för organiserad brottslighet, beroende på att gärningar
              som i Italien till exempel skulle ge närmare 30 års fängelse inte
              ens räcker i Sverige för en telefonavlyssning. Gränspolisen i
              Malmö, dit majoriteten av flyktingsmugglare riktar sin verksamhet,
              har enligt egen utsago gett upp. Så ser det ut i Sverige 2011.
            </seg>
            <seg n="dfb7b23d">
              Om Danmark och deras förslag om utökade gränskontroller har det
              sagts mycket. Från sjuklöverns sida har det rasats på sedvanligt
              hyfsat onyanserat sätt. Det handlar om att förstärka tullkontrollen,
              vilket förvisso Ask påpekade här tidigare.
            </seg>
            <seg n="11856e5c">
              Vi har i dag restriktioner för vad tullen får och inte får göra
              från EU-håll. Vi har en kustbevakning som går på knäna. Det finns
              anledning att titta närmare på hur man ska komma till rätta med
              de här problemen.
            </seg>
            <seg n="9764141f">
              Öresundspendlandet har tagits upp, och jag är säker på att det
              kommer att tas upp igen av övriga talare. Man kommer säkert att
              få höra att rätten att kunna kontrollera människor kommer att
              hindra det utbyte vi har med Danmark i dag. Men så är givetvis
              inte fallet. Rätten att kontrollera personer, så kallad passkontroll,
              innebär inte att varenda person behöver eller ska kontrolleras.
              Det innebär helt enkelt att tullen, ifall de vill, ska kunna göra
              stickprovskontroller eller kontrollera folk som de misstänker
              inte har här att göra.
            </seg>
          </u>
          <note type="speaker" n="4cad3ffe">
            Anf. 4 MARIE GRANLUND (S):
          </note>
          <u who="marie_granlund_4072fd" xml:id="i-837479beb0ac33b0-0" n="48967461">
            <seg n="807edc20">
              Herr talman! Många av oss svenskar känner igen oss i bilden av
              morgonrusningen på Arlanda eller Sturup, där affärsresenärer med
              sitt handbagage är på väg att möta kolleger i Frankfurt eller
              åka på en konferens i Amsterdam, kanske bara över dagen.
            </seg>
            <seg n="d192432f">
              Andra känner igen sig i bilden av en fullpackad husvagn med badleksaker,
              grill, bord och stolar när familjen sticker ut på semesteräventyr
              i Europa. Vägen går kanske genom Danmark, via Tyskland och Österrike
              och vidare till Italien.
            </seg>
            <seg n="012b7e69">
              Så här rör vi svenskar oss, och andra européer, dagligen, och
              detta oftast utan något byråkratiskt krångel.
            </seg>
            <seg n="2e4fe4a5">
              Den fria rörligheten för människor inom Europeiska unionen är
              en av de största framgångarna med hela det europeiska projektet.
              Avvecklandet av inre gränser och möjligheter att resa och vistas
              upp till tre månader inom hela Schengenområdet är en grundpelare
              för EU. Det är något som har blivit så självklart att vi kanske
              inte längre tänker på hur det var innan.
            </seg>
            <seg n="f90e7763">
              Privatpersoner och affärsresande rör sig dagligen över gränserna.
              Siffror visar att nära en miljon svenskar reste med flyg inom
              Europa då är Norden undantaget under det första kvartalet i år.
              Och då är inte husvagnssemestern med bil inräknad.
            </seg>
            <seg n="72b618d1">
              Herr talman! Nu naggas den fria rörligheten i kanten. Det finns
              två specifika situationer som är skälet till detta.
            </seg>
            <seg n="1211512f">
              Den första handlar om en dispyt mellan Frankrike och Italien
              tidigare i vår. Italien utfärdade tillfälliga uppehållstillstånd
              för tunisier, och Frankrike svarade med att återinföra gränskontroller
              mot Italien. Detta inrikespolitiska käbbel har nu utvecklats till
              ett hot mot hela den fria rörligheten inom EU. Vips går kommissionen
              då ut med ett förslag om att inrätta en mekanism för att möjliggöra
              tillfälliga gränskontroller.
            </seg>
            <seg n="0715582f">
              Man ska veta att det med det senaste årets utveckling i Nordafrika
              är ungefär 1 miljon människor på flykt. 25 000 av dessa har kommit
              till Europa. Resten rör sig i regionen. Visst kan det då vara
              bra att se över Schengenreglerna, men man undrar verkligen vad
              anledningen är och hur resultatet kommer att bli.
            </seg>
            <seg n="2cd66027">
              Redan i dag finns det möjligheter att införa tillfälliga kontroller
              vid akuta tillfällen. Så har Sverige gjort i Göteborg när det
              har varit fråga om fotbollshuliganer. Andra länder har tillämpat
              det vid andra tillfällen.
            </seg>
            <seg n="cdd5ec6e">
              Då undrar man: Varför kommer det här förslaget nu, och hur kommer
              de nya reglerna att skilja sig från dem som är i dag? Det skulle
              jag verkligen vilja att justitieministern utvecklade. Som man
              kan känna nu är det här bara ett svar på högerextrema krafter
              i Italien och i Frankrike som driver sina regeringar framför sig.
              Och, som sagt, vips hoppar kommissionen på detta.
            </seg>
            <seg n="36584c68">
              Om det kommer väldigt stora flyktingströmmar är det väl i stället
              rimligt att detta, som justitieministern var inne på, fördelas
              solidariskt av de länder som finns i Europeiska unionen. Då har
              vi också ett direktiv redan i dag, massflyktsdirektivet, som går
              att tillämpa.
            </seg>
            <seg n="c82538c6">
              Den andra situationen gäller Danmark, där den borgerliga regeringen
              som en eftergift till det främlingsfientliga Dansk Folkeparti
              nu gjort en överenskommelse om att inrätta permanenta gränskontroller.
              Ingen verkar riktigt veta om det här handlar om tull, eller om
              det handlar om gränskontroller. Den svenska regeringen har uttryckt
              många olika åsikter. Tobias Billström har tyckt att det här är
              en bra åtgärd medan till exempel Maud Olofsson har tyckt att detta
              är något förfärligt.
            </seg>
            <seg n="1bdc1a9a">
              Det skulle också vara intressant om justitieministern utvecklade
              regeringens synpunkt på det här.
            </seg>
            <seg n="6a6fa9a9">
              Jag bor i en av de mest dynamiska regionerna i Europa. Vi har
              faktiskt lyckats bemästra både arbetslöshet och annat beroende
              på att vi kan ge och ta, Danmark och Sverige.
            </seg>
            <seg n="0d7d9723">
              Mängder av unga studerar i Danmark, mängder av unga danskar studerar
              i Sverige. Detta är en framgångssaga, och man blir djupt orolig
              över vad det här kan innebära för detta samarbete.
            </seg>
            <seg n="61c6f78e">
              Andra händelser i Europa som man också kan tycka är väldigt obehagliga
              är den franska regeringens utvisning av romer, bekämpandet av
              fria medier i Italien samt den nya ungerska konstitutionen. Till
              detta kommer de nya förändringarna inom Schengen.
            </seg>
            <seg n="580ad79b">
              Att vrida klockan tillbaka till en tid då Europa präglades av
              tydliga nationsgränser är inte rätt väg att gå. Vi måste ha en
              solidarisk flyktingpolitik och en stark yttre gräns, där alla
              blir rättvist bemötta och får pröva sin asylansökan. När man sedan
              är i Schengen måste det vara fri rörlighet. Allt annat måste bekämpas.
            </seg>
            <seg n="811b60d7">
              Vi socialdemokrater kan aldrig ge efter för högerextrema partier
              som vill diktera hur den fria rörligheten ska se ut i Europa.
              Jag skulle gärna vilja att justitieministern kommenterade detta.
            </seg>
          </u>
          <note type="speaker" n="59795a27">
            Anf. 5 MARIA FERM (MP):
          </note>
          <u who="maria_ferm_75a60e" xml:id="i-b2d42e9da0313e5e-0" n="701226f4">
            <seg n="179bd6e2">
              Herr talman! Detta är en av de sista debatterna i kammaren innan
              sommaruppehållet, och Sverigedemokraterna har begärt den här debatten
              om gränskontroller i Europa. I delar av Europa finns det starka
              tendenser till ett betydligt mer protektionistiskt debattklimat
              än det vi har här i Sverige. Den protektionismen vill Sverigedemokraterna
              importera hit. Men efter ett år i riksdagen med ett främlingsfientligt
              parti är det tydligt att Sverige har valt en annan väg än övriga
              Europa.
            </seg>
            <seg n="3a9c4270">
              I stället för att politiken har anpassats till de främlingsfientliga,
              som skett i till exempel Danmark, går vi i motsatt riktning. I
              stället för krav på högre murar och återinförda gränskontroller
              arbetar vi i Sverige på reformer som går i en mer human riktning.
            </seg>
            <seg n="96e3d686">
              Vi ska se till att även papperslösa får rätt till vård och skolgång.
              Vi ska göra det enklare för familjer att återförenas så att även
              personer från till exempel Somalia kommer att kunna återse sina
              nära och kära. Från Miljöpartiets håll driver vi på för förändringar
              i asyllagstiftningen så att till exempel inte apatiska barn ska
              kunna utvisas, vilket sker i dag.
            </seg>
            <seg n="1499d251">
              Sverigedemokraternas år i riksdagen har analyserats i det senaste
              numret av Riksdag &amp; Departement. De skriver så här om hur väl
              Sverigedemokraterna lyckats få gehör för en mer restriktiv asylpolitik:
              Man kan säga att det gick väldigt dåligt. Socialdemokraternas
              och Moderaternas hårdnackade nej till allt samarbete har bidragit
              till att SD inte lyckats få något fotfäste för sina paradfrågor.
            </seg>
            <seg n="e36c6763">
              Allianspartiernas migrationspolitiska samarbete med Miljöpartiet
              har ytterligare svetsat samman motståndet, och kan ha bidragit
              till att regeringens politik blivit mer flyktingvänlig än tidigare.
            </seg>
            <seg n="eb6b743e">
              Sverige går mot strömmen i Europa. Och SD blir än mer isolerat
              när det gäller partiets viktigaste fråga.
            </seg>
            <seg n="658438e2">
              Ett år efter Sverigedemokraternas intåg i riksdagen är partiet
              isolerat och i stället för att andra partier anpassar sin politik
              eller retorik efter Sverigedemokraterna går vi i en mer human
              riktning. Det är väldigt positivt.
            </seg>
            <seg n="f6ccd69e">
              En rapport från forskare från Göteborgs universitet visar nämligen
              att om etablerade partier tar efter en hårdare politik från främlingsfientliga
              partier ökar stödet för främlingsfientliga partier. När samhällsklimatet
              som helhet blir kallare ökar motsättningarna och intoleransen
              ännu mer.
            </seg>
            <seg n="de9391c3">
              Därför är jag nöjd att se att det bara är Sverigedemokraterna
              och några borgerliga ledarskribenter som ropar efter högre murar
              mot omvärlden. Vi andra arbetar i stället för en mer öppen och
              human värld.
            </seg>
            <seg n="145dce3e">
              För ett tag sedan debatterade vi migrations- och asylpolitik
              i den här kammaren, när ett betänkande från socialförsäkringsutskottet
              behandlades som innehöll motioner från allmänna motionstiden.
              Jag inledde då med att konstatera att debatter om gränser är obehagliga.
              Det känns inte naturligt för oss som demokrater att själva ha
              gränser och stängda grindar mellan oss och dem som vill söka skydd
              i vårt land. Det strider mot våra humanistiska reflexer.
            </seg>
            <seg n="f1176705">
              Därför är den här typen av debatter smått obehagliga. Vi tror
              nog nästan alla här inne i grunden på en öppen värld och skulle
              helst vilja se en värld där det inte fanns gränser alls, där alla
              hade en möjlighet att flytta men där givetvis ingen behövde fly.
            </seg>
            <seg n="b71763b5">
              Där är vi inte i dag. Den världen finns inte ännu. Nu har vi
              en situation där människor som bor i länder precis intill Europa
              tvingas fly åt alla håll undan våld och förtryck. De flyr undan
              diktatorer som vi i västvärlden i vissa fall har hjälpt till att
              hålla kvar vid makten under många år. Många flyr från det krig
              i Libyen som vi känner till väl, eftersom vi är en del av det.
              De flesta flyr till andra afrikanska länder. En del sätter sig
              i skrangliga båtar och försöker ta sig över Medelhavet till Europa
              en farlig resa som har lett till att hundratals människor har
              dött bara i år.
            </seg>
            <seg n="15f910dc">
              Man kan tänka sig att debatten i Europa skulle handla om hur
              vi bäst kan hjälpa andra människor som tvingas fly från dessa
              extrema förhållanden. Men i stället höjs röster om strängare gränskontroller
              vid extrema lägen. Det är mycket olyckligt.
            </seg>
            <seg n="e80c1bce">
              Det är också mycket olyckligt att EU:s gränskontrollorgan Frontex
              mer och mer börjar lika en gränskontrollarmé som nu fått möjlighet
              att köpa in egna helikoptrar och båtar för att förhindra att människor
              tar sig till EU. Frontex får också gång på gång kritik från människorättsorganisationer
              eftersom de inte skiljer på asylsökande och andra migranter när
              de hindrar andra människor från att ta sig hit. På så sätt bidrar
              de till att förvägra människor rättigheten att söka asyl, helt
              i strid med internationella konventioner.
            </seg>
            <seg n="63dd153e">
              Ska vi som brukar värna en demokratisk utveckling och medborgerlig
              frihet ge dem som tvingats fly skydd nu när det väl gäller eller
              inte? Svaret på denna fråga borde vara enkelt.
            </seg>
            <seg n="8a43d97d">
              Jag är djupt oroad över de protektionistiska tendenser som syns
              runt om i Europa. En vilja att bygga högre murar, stänga gränser
              och därmed också stänga samhällen är inte ett framgångsrecept.
              En sådan politik byggd på rädslor vill jag inte importera till
              Sverige. Därför gläds jag åt att SOM-institutets senaste mätning
              visar att främlingsrädslan minskar. Vi är på rätt väg i Sverige.
            </seg>
          </u>
          <note type="speaker" n="170ad7d8">
            Anf. 6 ULF NILSSON (FP):
          </note>
          <u who="ulf_nilsson_b08371" xml:id="i-a64167750d4363fe-0" n="5e3b4140">
            <seg n="30ac6019">
              Herr talman! Det räcker med några korta tillbakablickar för att
              förstå viken betydelse det europeiska samarbetet har haft för
              länder, för människor och för handel och utveckling. EU-samarbetet
              innebär med nödvändighet att vi medlemsländer kommer överens om
              en hel del saker som miljö, handel, tullar, samarbete om forskning
              med mera. Ibland fastnar diskussionerna i en massa tekniska frågor
              om hur EU-direktiv ska tolkas.
            </seg>
            <seg n="f94af2d2">
              När Sverige gick med i EU hävdade motståndarna att man kan samarbeta
              ändå, utan att komma överens om en massa bindande beslut. Men
              det är tvärtom; ett riktigt samarbete innebär att man kommer överens
              om gemensamma linjer för ett antal områden som länder brukar ha
              konflikter om.
            </seg>
            <seg n="93348dc3">
              Även om man inte behöver älska alla beslut på EU-nivå är det
              lätt att som helhet se vad EU har inneburit för Europa med fred,
              öppenhet, och fri rörlighet. Det har varit en positiv kraft i
              det gamla splittrade och krigshärjade Europa.
            </seg>
            <seg n="b07eb4a6">
              Svaret när vi ser att det finns problem i EU på grund av ekonomisk
              kris, dålig ekonomi och så vidare är inte att tro att just vi
              i vårt land klarar oss bäst alldeles för oss själva. Att öppna
              för lokala gränsstationer mellan EU-länder vore ett riktigt dåligt
              förslag. En positiv utveckling för handel, studier och semesterresor
              skulle snabbt kunna avbrytas.
            </seg>
            <seg n="9175aa19">
              Herr talman! Jag bor i Lund, ungefär 4045 minuters resa från
              Köpenhamn. Från Marie Granlunds Malmö tar resan bara drygt 30
              minuter. Öresundsregionen är ett bra exempel på vad öppna gränser
              kan betyda. Omkring 25 000 människor pendlar mellan bostaden och
              arbetet på olika sidor om Sundet. Studenter samläser på universiteten,
              och många reser över för nöjen, kultur och så vidare. Försök föreställa
              er hur det skulle se ut med långa köer vid gränserna och att den
              som ska till jobbet i Köpenhamn måste vänta i krångliga tull-
              eller passkontroller! Innan bron byggdes var det kanske några
              hundra som arbetspendlade över. I dag är det som sagt ca 25 000.
              Det skulle snabbt kunna bli en tillbakagång om sådana idéer som
              bland annat Sverigedemokraterna för fram här skulle bli verklighet.
            </seg>
            <seg n="c9564cb5">
              Det har varit en del svårtolkade utspel om gränskontroller just
              från danska regeringsföreträdare. Sedan har man backat lite grand
              och sagt att det man tänker göra bara är sådant som är förenligt
              med de bestämmelser som finns nu. Ändå blev reaktionerna från
              EU tydliga, vilket jag uppskattar. EU-kommissionären Cecilia Malmström
              gjorde ett väldigt skarpt uttalande om att ifall Danmark eller
              något annat EU-land hindrar den fria rörligheten kommer kommissionen
              att göra vad som står i dess makt för att stoppa detta.
            </seg>
            <seg n="d5d5eb6b">
              Varför ska man ha tullkontroller regelbundet när man inte har
              några tullar? Varför ska man ha passkontroller när man har fri
              rörlighet? Brottslingar och förbjudna varor kan bekämpas med polissamarbete
              över gränserna och med anslag, även vid gränserna, när misstanke
              föreligger.
            </seg>
            <seg n="85e4d90a">
              Ett lysande exempel på samarbete mot misstänkt terrorism var
              samarbetet mot den terrorattack som planerades i Sverige för att
              genomföras i Köpenhamn vid jultid ungefär.
            </seg>
            <seg n="439c6b40">
              Efter de här diskussionerna, med mycket märkliga utspel både
              från enskilda danska politiker och från italienska och franska
              ledande politiker, tycker jag att det var väldigt glädjande att
              läsa EU:s ministerråds slutsatser vid mötet för några dagar sedan,
              där man tar kraftigt avstånd från att länderna själva ska kunna
              bestämma om lokala gränskontroller.
            </seg>
            <seg n="7921c1db">
              Jag instämmer helt i den uppfattningen. Kommissionen och Cecilia
              Malmström har samma uppfattning. Nu får de gå vidare med sitt
              förslag och formulera att endast EU kan bestämma om tillfälliga
              gränskontroller när något enskilt land missköter sin gränskontroll
              så kraftigt att det påverkar grannlandet.
            </seg>
            <seg n="8a274790">
              Vi ska naturligtvis bevaka att detta inte medför ökade gränshinder,
              utan att det bara används i undantagsfall. Där känner jag fullt
              förtroende för den svenska regeringen i dag. Man driver mycket
              tydligt linjen om fortsatt öppenhet. När jag läste det ministerrådet
              hade slagit fast, under midsommarhelgen faktiskt, såg jag att
              man väldigt tydligt skriver att den fria rörligheten är ett fundament
              som EU vilar på och som man inte får rubba.
            </seg>
            <seg n="285fbc6d">
              Sverigedemokraterna har både nu och tidigare i riksdagens EU-nämnd
              tydligt sagt att de vill lämna Schengensamarbetet och återinföra
              passtvånget. Vad skulle Europa, vad skulle Skandinavien, vad skulle
              Sverige tjäna på det? Hur skulle det bli med studentutbyte, handel
              och arbetsmarknad?
            </seg>
            <seg n="b713b19a">
              Jag är rätt övertygad om, när jag tänker efter, att Sverigedemokraternas
              rädsla för omvärlden inte blir politisk verklighet. Det är bra
              att det här i riksdagen finns ett brett stöd för öppenhet i EU.
              Det är också bra att migrationspolitiken i stort vilar på en trygg
              överenskommelse mellan allianspartierna och Miljöpartiet.
            </seg>
            <seg n="bf0e4144">
              Folkpartiet säger ja till fortsatt öppenhet och samarbete i EU
              och nej till att bygga upp gränser.
            </seg>
          </u>
          <note type="speaker" n="5cc8bed9">
            Anf. 7 JOHAN LINANDER (C):
          </note>
          <u who="johan_linander_3c84a6" xml:id="i-33242b923b1079fb-0" n="3be6a209">
            <seg n="8757866c">
              Herr talman! Sverige är ett öppet land och ska vara ett öppet
              land. Länder som stänger sig, länder som är slutna, blir fattiga.
              De blir fattiga på utveckling, fattiga på innovationer och även
              fattiga ekonomiskt. Nationalism och protektionism skapar fattiga
              samhällen.
            </seg>
            <seg n="ca0968d4">
              Den engelska filosofen och grundaren av den moderna liberalismen
              John Stuart Mill skrev en gång ännu har aldrig något gjorts utan
              att någon har varit den förste att göra det allt gott som uträttats
              är ett resultat av originalitet.
            </seg>
            <seg n="1e1ce29f">
              Vad skulle bli resultatet om man avvisar det som är okänt? Svaret
              är: Ingen som helst utveckling. Precis som John Stuart Mill så
              träffande skrev för snart 150 år sedan har aldrig något gjorts
              utan att någon var den förste att göra det. Allt gott som har
              uträttats har någon gång varit okänt.
            </seg>
            <seg n="569c2d1c">
              Ett lands förändringsbenägenhet är ett mått på utvecklingspotentialen.
              Det land och för den delen de människor som är öppna för nya möjligheter
              och som tar risker kommer visserligen att gå på en och annan mina
              då och då, men i det långa loppet kommer de att ha en mycket bättre
              utveckling än det land eller de människor som sluter sig och avvisar
              det som är okänt.
            </seg>
            <seg n="6cb5fbac">
              Varför är vissa så rädda för det okända? Svaret är väl lika enkelt
              som förrädiskt. Vi vet inte hur det okända påverkar oss. Alltså
              känner vi ett obehag inför vår okunskap om vår framtid.
            </seg>
            <seg n="ac99997f">
              I stället för att känna obehag borde vi känna nyfikenhet. Det
              okända är en ny möjlighet till förbättring som vi ännu inte känner
              till. Det gör skillnaden mellan optimisten och pessimisten. Optimisten
              ser möjligheterna i det okända, medan pessimisten ser faran. Utan
              tvekan bygger utveckling på en optimistisk syn på det som ännu
              är okänt.
            </seg>
            <seg n="62e527bf">
              Herr talman! Den senaste tidens utveckling i Europa är oroväckande.
              Italien och Frankrike vill göra upp om inskränkningar i Schengensamarbetet
              och Danmark vill bygga gränser mot Sverige och Tyskland.
            </seg>
            <seg n="425add7c">
              Den danska regeringen har försökt förklara sin överenskommelse
              med det främlingsfientliga Dansk Folkeparti med att det skulle
              handla om en tydligare kontroll av varusmuggling. Men läser man
              den danska texten i överenskommelsen ser man att målet är att
              stoppa och kontrollera personer som åker över gränsen in i Danmark
              genom permanenta tullposteringar, permanent tullpersonal och utrustning
              på flygplatserna för att röntgengenomlysa både bilar och passagerare.
            </seg>
            <seg n="a09152bb">
              Enligt oss i Centerpartiet riskerar detta att bryta mot Schengenregelverket.
              Såväl kommissionen som den tyska regeringen har starkt kritiserat
              Danmark för deras planer. Enligt Schengen får inte systematiska
              personkontroller av resenärer som färdas mellan medlemsländerna
              förekomma.
            </seg>
            <seg n="99a9481c">
              Kontroller får naturligtvis ske och ska ske, till exempel när
              det finns misstankar om narkotikasmuggling. Som exempel kan jag
              nämna att den svenska tullen gjorde över sex och ett halvt tusen
              beslag av narkotika, alkohol, dopningsmedel och tobak under 2010.
              Kontrollen får ske mot gräns till annat EU-land på samma sätt
              som till ett land som inte är med i EU.
            </seg>
            <seg n="86b3beab">
              När Sverigedemokraterna kritiserar EU och Schengenregelverket
              och säger att vårt EU-medlemskap skulle ha försämrat möjligheterna
              att bekämpa narkotikasmuggling skulle jag gärna vilja ha några
              tillförlitliga källhänvisningar till det. Kent Ekeroth påstår
              att EU kraftigt har begränsat den svenska tullens möjligheter.
              Sanningen är ju att Sverige nu gör tio gånger fler narkotikabeslag
              än vi gjorde före vårt EU-medlemskap 1995.
            </seg>
            <seg n="c8e50177">
              På de här åren har den svenska tullen blivit långt mycket mer
              effektiv. Även om den svenska tullen skulle få stoppa var och
              varannan inresande i Sverige på ett slumpmässigt sätt skulle man
              inte göra det. Det är ett fullständigt omodernt tullarbete som
              Sverigedemokraterna efterfrågar.
            </seg>
            <seg n="f11b22ee">
              Herr talman! Vi ska också komma ihåg det tycker man att Sverigedemokraterna
              när de nu begär den här typen av debatt borde ha kunskap om att
              det inte är tullen som arbetar med personkontroller vid gränserna
              utan det är polisen som gör det. Man skulle kunna uppfatta det
              som att Sverigedemokraterna vill ha fler personkontrollerande
              poliser vid de svenska gränserna, men faktum är att Sverigedemokraterna
              har föreslagit neddragningar för svensk polis. I 2011 års budget
              föreslår Sverigedemokraterna en besparing på den svenska polisen
              med 150 miljoner kronor. De var det parti i Sveriges riksdag som
              i sitt budgetförslag lade allra minst pengar på svensk polis.
              Samtidigt står de och säger någonting helt annat i riksdagens
              talarstol. Men det fungerar inte att säga en sak och göra en annan.
            </seg>
          </u>
          <note type="speaker" n="1f23f255">
            Anf. 8 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-dd9007d83c4941d9-0" n="87f787c9">
            <seg n="bd440d62">
              Herr talman! Ett skepp kommer lastat med sorg och förtvivlan.
              Ett skepp kommer lastat med sorg, förtvivlan och drunknade från
              Medelhavet. En lastbil kommer lastad med koldioxidförgiftade flyktingar.
              En container kommer lastad med kvävda migranter. Ett skepp kommer
              lastat med Europas skam.
            </seg>
            <seg n="e684b4f3">
              Herr talman! Den 10 april i år sköljdes en båt upp på den libyska
              kusten. I två veckor hade den drivit vind för våg i Medelhavet
              sedan den lämnade hamnen i Tripoli. Vid avfärden fanns 72 personer
              ombord. Det var 72 livs levande människor som du och jag med drömmar
              om ett annat liv, ett bättre liv i frihet i Europa. Det var människor
              från Etiopien, Nigeria, Eritrea, Ghana och Sudan. Det var män,
              kvinnor och barn. När båten sköljdes upp på land igen var bara
              elva vid liv. Resten, 61 personer herr talman, hade svultit och
              törstat ihjäl. Det var män, kvinnor och barn. En båt lastad med
              sorg och förtvivlan.
            </seg>
            <seg n="a83e80b7">
              Strax efter att båten lämnat Tripoli fick den motorproblem. Omedelbart
              började man skicka ut sos-signaler. Ingen kom dessa människor
              till undsättning. Ovanför flög Natoplanen i skytteltrafik, och
              den italienska kustbevakningen var inte heller långt därifrån.
              Ändå hörde ingen och såg ingen. Hur är det möjligt?
            </seg>
            <seg n="98a9656a">
              Herr talman! Vi vet inte mycket om dessa människor. Vi vet inte
              vad de upplevt eller vilka drömmar de hade. Vi kan inte heller
              veta om dessa 61 personer hade asylskäl, men vi vet att de lämnade
              Libyen, ett land med svåra inre stridigheter där flyktingar från
              övriga afrikanska kontinenten hamnat i kläm under mycket svåra
              omständigheter. Framför allt vet vi att dessa människor aldrig
              fick en individuell asylprövning i Europa. Det är något som faktiskt
              är en grundläggande mänsklig rättighet; rätten att åberopa asyl
              och få en individuell och rättssäker prövning.
            </seg>
            <seg n="153fc69d">
              Herr talman! Europas yttre gräns skördar människoliv. Båten från
              Tripoli är bara en av många. Jag visar här upp en lista där organisationen
              United har sammanställt information från hela Europa för perioden
              den 1 januari 1993 till den 8 april 2011. Här dokumenteras alla
              kända dödsfall i samband med flyktingars och migranters resor
              till Europa, självmord i förvar eller som resultat av direkt rasistiskt
              våld. Det här är en skrämmande lista med 15 181 döda! Med små,
              små bokstäver finns de med här. Listan mäter 6 meter och 70 centimeter.
              Den innehåller endast de döda som har kunnat dokumenteras. Mörkertalet
              är stort. Här finns mammor som har drunknat i Medelhavet. Här
              finns unga män som kvävts i lastbilsutrymmen. Här finns flyktingar
              som törstat ihjäl på resan. Här finns de som har frusit ihjäl
              efter att simmat över floden Evros mellan Grekland och Turkiet.
              Detta är också Europas gräns!
            </seg>
            <seg n="bb4b7c04">
              Frågan är hur mycket längre listan ska bli under 2011. FN:s flyktingorgan
              UNHCR uppskattar att ca 1 500 flyktingar förolyckats i Medelhavet
              sedan stridigheterna utbröt i Libyen. Det är alltså 1 500 personer
              endast i år. Detta är också Europas gränser.
            </seg>
            <seg n="7a109e1d">
              Herr talman! Främlingsfientliga krafter i hela Europa hävdar
              att EU hotas av en våg av flyktingar och migranter. Ser vi till
              antalet asylsökande till EU vet vi att det inte är så. I slutet
              av 2009 var ca 43 miljoner människor över hela världen på flykt
              på grund av konflikter och förföljelse. Endast ½ procent av dessa
              sökte asyl i Europa. Europa svarar genom att försvåra för asylsökande
              och migranter att komma till EU. Med hjälp av kustbevakning och
              gränspolis bevakar man EU:s yttre gränser, och nya medlemsländer
              har hårda krav på sig att hindra människor att korsa gränserna.
              Europa har slutit sig för omvärlden. För den som vill söka skydd
              undan krig, förföljelse och våld finns inga lagliga vägar in.
              Därför är debatten om Europas gränskontroller i dag i hög grad
              även en debatt om mänskliga rättigheter och rätten att söka asyl.
              Det är en debatt om hur EU genom stängda gränser tvingar flyktingar
              i armarna på smugglare och hur flyktingar och migranter riskerar
              livet på resan. Detta är det verkliga problemet.
            </seg>
            <seg n="5869520e">
              Herr talman! Vänsterpartiet kräver en asylpolitik som skapar
              lagliga vägar in i Europa för asylsökande. Ingen ska behöva riskera
              livet för att få sin asylrätt prövad. Den upptrappade militariseringen
              av Europas gränser leder endast till flera döda och att asylrätten
              systematiskt kränkts. Låt inte listan med döda bli ännu längre.
              Inga fler skepp lastade med sorg och förtvivlan.
            </seg>
          </u>
          <note type="speaker" n="4410808c">
            Anf. 9 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-b6c9e2c1d56805cd-0" n="ed348c59">
            <seg n="4fec3174">
              Herr talman! Under våren har vi med blandning av hopp och förtvivlan,
              men också med glädje, följt den dramatiska utvecklingen mot demokrati
              i Nordafrika och Mellanöstern. Tunisien var det land där befolkningen
              först reste sig. Där föll regimen snabbt. I Egypten var det länge
              oklart vad som skulle hända, men till slut föll regimen även där.
              I Libyen håller Gaddafis regim fortfarande sig kvar vid makten,
              trots det internationella samfundets stöd till oppositionen. I
              Syrien pågår just nu demonstrationer för frihet, demokrati och
              mänskliga rättigheter som regimen brutalt slår ned med våld. Även
              i länder som Bahrain, Jemen och Marocko demonstrerar människor
              mot auktoritära styren. För bara ett halvår sedan var det ingen
              som kunde förutse att dessa folkliga revolutioner skulle äga rum.
              Vi har inte sett någon motsvarighet till detta sedan kommunismens
              sammanbrott i Östeuropa för snart 20 år sedan.
            </seg>
            <seg n="42f0b755">
              Herr talman! Regimernas fall i Egypten och Tunisien, och framför
              allt striderna i Libyen, har givit upphov till stora flyktingströmmar.
              Det är därför vi har samlats här i dag. Sverigedemokraterna har
              tagit initiativ till en debatt mot bakgrund av att Frankrike och
              Italien föreslagit att gränskontroller måste kunna återinföras
              inom EU vid situationer med stora flyktingströmmar. Dessutom menar
              Sverigedemokraterna att även Danmark och Tyskland beslutat att
              införa gränskontroller mot Sverige. Skälet sägs vara att motverka
              kriminalitet. Nu tar Sverigedemokraterna chansen för att få till
              stånd en debatt om hur Sveriges gränskontroller ska se ut i framtiden.
            </seg>
            <seg n="3b09143f">
              Herr talman! En av EU:s grundprinciper är att det ska råda fri
              rörlighet för varor, tjänster, kapital och personer. Den fria
              rörligheten för personer innebär att EU-medborgare har rätt att
              resa till ett annat land och vistas där en längre eller kortare
              tid. Möjligheten att röra sig fritt mellan Europas länder är ett
              av de mest konkreta och uppskattade resultaten av den europeiska
              integrationen, som har pågått ända sedan EU bildades. Planerna
              på fri rörlighet för personer fanns med redan i EU:s grundfördrag
              från 1957. Det tog dock lång tid att förverkliga idéerna på grund
              av bland annat att medlemsländer, marknader och regelverk var
              så olika att det var svårt att fatta beslut om regler på EU-nivå.
            </seg>
            <seg n="33da3b14">
              I början av 1990-talet kunde arbetstagare börja flytta mellan
              länderna för att jobba. I mitten av 1980-talet när Schengenavtalet
              hade skrivits på var syftet att ta bort gränskontrollerna. Tio
              år senare, 1995, började länderna praktiskt att tillämpa Schengenkonventionen,
              som kompletterar principen i avtalet med konkreta regler.
            </seg>
            <seg n="5f76ee50">
              Sedan 1999 är Schengensamarbetet inkluderat av 25 av de 27 medlemsstaterna.
              Jag ser den fria rörligheten som en del av grundbulten i EU och
              viktig för att skapa en dynamisk och konkurrenskraftig marknad.
              Vi som bor i EU utnyttjar vår rätt till fri rörlighet varje dag.
              Varje år gör turister över en miljard resor inom EU.
            </seg>
            <seg n="a0a17767">
              Schengenreglerna, som innebär att vi kan resa utan pass, ger
              också länder möjlighet att under mycket särskilda omständigheter
              återinföra interna gränskontroller under en begränsad tid. Då
              ska det handla om att det ska vara fara för den allmänna ordningen
              eller statens säkerhet och i förebyggande syfte, exempelvis en
              stor fotbollsmatch där myndigheterna vill förhindra kraftfullt
              våld. Till exempel gjorde Tyskland så vid fotbolls-VM 2006.
            </seg>
            <seg n="dff6a74a">
              Det är viktigt att undantagen är just undantag. Därför är det
              så olyckligt att Frankrike och Italien vill ha tillbaka permanenta
              gränsbommar i Europa. Ett återinförande av gränskontrollerna skulle
              vara ett hårt slag mot just grundbulten i den europeiska integrationen,
              som har tagit 60 år att bygga upp. Det är djupt beklagligt att
              Sverigedemokraterna vill ställa sig bakom det här.
            </seg>
            <seg n="74fd5298">
              Bland flyktingarna från Libyen och andra delar av Nordafrika
              finns människor som flyr för sina liv men naturligtvis också de
              som söker efter jobb och en bättre framtid. Italien har börjat
              utfärda tillfälliga uppehållstillstånd även för dem som bedöms
              vara ekonomiska flyktingar, och det är bra.
            </seg>
            <seg n="504380c2">
              Oron finns nu för att dessa gränskontroller ska öka. Jag skulle
              bara vilja påpeka att UNHCR:s högkommissarie António Guterres,
              flyktingkommissarien, var här i Sverige och i riksdagen nyligen.
              Han sade att det är ungefär 740 000 personer som har lämnat Libyen
              och att det är bara ungefär 3 procent som har kommit till Europa.
              Europa klarar det. Några tusen på en befolkning på en halv miljard
              klarar Europa.
            </seg>
            <seg n="51c967fd">
              Fri rörlighet inom EU är en möjlighet att skapa ett livskraftigt
              Europa och öka integrationen mellan länderna. Att Sverigedemokraterna
              välkomnar stängda gränser är djupt oroande. Fler gränser inom
              Europa skulle ta oss tillbaka till tiden före EU:s bildande. Det
              skulle få förödande konsekvenser på många sätt, inte minst för
              den ekonomiska tillväxten, i en tid då Europa behöver stå enat
              för att klara konkurrensen från omvärlden.
            </seg>
            <seg n="8f412fe1">
              Jag hoppas, herr talman, att vi i dag i stor enighet här i riksdagen
              ska kunna komma fram till att öppna gränser är någonting positivt
              för enskilda människor, för företag men också för vår gemensamma
              framtid. Låt oss hoppas att Sverigedemokraternas människosyn inte
              får gehör i Sverige framöver.
            </seg>
          </u>
          <note type="speaker" n="4f40d9d5">
            Anf. 10 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-0dc97cce304f4768-1" n="b742a07d">
            <seg n="b4779fb0">
              Herr talman! Det är väldigt intressant att följa den här debatten.
              Jag tror ändå att det är viktigt att först reda ut att det är
              två olika frågor eller problemställningar som vi måste hantera
              när det handlar om detta.
            </seg>
            <seg n="8ecf3a6f">
              Det ena är tillfälliga akuta strömmar av flyktingar och människor
              som söker någonstans att vara. Det är båtarna med rädda människor
              som på något sätt försöker hitta en bättre utväg för sin framtid.
              Det andra är den gränsöverskridande brottsligheten. I det första
              fallet handlar det om frågor som rör Schengens yttre gräns, och
              i det andra fallet handlar det om Schengens yttre men också inre
              gräns. Det är viktigt att sortera det och inte blanda ihop allting.
            </seg>
            <seg n="1d7cb5fc">
              Det är också viktigt att hålla sig till sanningen. Påståendet
              att Sverige inte har rätt att, inte kan eller ska säkra sina nationella
              gränser är okunnigt och befängt. Det finns en gränskodex som ger
              möjligheter för Sverige att kontrollera människor som inte har
              rätt att vistas i Sverige under vissa förutsättningar. Problemet
              är att en del av de skrivningarna är luddiga, och därför är det
              väl bra att kommissionen diskuterar hur man kan göra detta mer
              tydligt så att man vet vad som gäller.
            </seg>
            <seg n="d21a185e">
              Påståendet att vi saknar vilja och program för att bekämpa människohandel
              är om möjligt ännu mer okunnigt och naivt, eftersom detta är något
              som Sverige jobbar intensivt med. Låt mig bara nämna den handlingsplan
              mot prostitution och människohandel för sexuella ändamål som vi
              arbetar med och har arbetat med de senaste åren. Vi har satsat
              över 200 miljoner kronor och har 36 olika åtgärder, och vi jobbar
              hela tiden med det.
            </seg>
            <seg n="77a93e47">
              Antydningar om att återinförande av passkontroll dessutom skulle
              vara sättet att bekämpa gränsöverskridande brottslighet är också
              okunniga och befängda. Jag vet inte om Sverigedemokraterna läser
              tidningar, men så sent som i morse hade DN en intressant artikel
              om hur samarbetet mellan svensk polis och litauisk polis har knäckt
              en liga som sysslar med knarksmuggling. Det är inte passkontroller
              som behövs. Man stoppar inte bovar genom att begära att få titta
              på passen. Förfalskade pass finns det hur många som helst av.
            </seg>
            <seg n="c4adefe3">
              Nej, det som knäcker den här typen av kriminalitet är underrättelsearbete,
              samarbete och åtgärder för att komma åt den här typen av organiserad
              kriminalitet. Inte ens det är man ju för. Men det är det som är
              verksamt. Vill vi bekämpa brottslighet är det inte fler passkontroller
              vi ska efterfråga utan helt andra saker. Det får vara någon ordning
              på den här diskussionen vi befinner oss i riksdagen.
            </seg>
            <seg n="92061564">
              Jag vill påstå att Schengenområdet är bland det mest påtagliga,
              populära och framgångsrika resultatet över huvud taget när det
              gäller EU-samarbetet. Schengen möjliggör för 400 miljoner européer
              att resa mellan Europas länder med ganska lite krångel, och det
              är väldigt bra. Det är bra för vår ekonomi, bra för den inre marknaden
              och bra för människorna.
            </seg>
            <seg n="aebb4f0f">
              Det är naturligtvis inte heller något tvivel om att för att detta
              ska fungera måste det finnas tillförlitliga yttre gränser, och
              EU måste ha förmåga att handskas med strömmen av människor som
              av olika anledningar vill komma hit. Samtidigt måste man kunna
              hindra inresa för dem som inte har rätt att komma hit eller som
              har helt oärliga avsikter. Hur man ska hantera detta är det som
              är viktigt att diskutera.
            </seg>
            <seg n="980043da">
              Listan på människor som har dött i bräckliga båtar på Medelhavet
              kan göras mycket längre än vad Vänsterpartiet visade här. Det
              är en olycka för oss alla. Det är en mänsklig olycka att det är
              på det sättet. Men asylprövning och mötet med dessa människor
              kräver att vi upptäcker dem, att vi hittar dem i tid på båtarna.
              Det kräver också att vi då prövar noggrant hur deras argument
              och motiv för asyl eller vad det kan vara fungerar.
            </seg>
            <seg n="8e31b64b">
              Då är det märkligt att Vänsterpartiet säger nej till att Frontex
              skulle kunna få skaffa sig några båtar så att man kan hitta fler
              fartyg. Det man gör när man möter dessa människor är att man lämnar
              dem till de nationella myndigheterna. Det är också en viktig uppgift
              för oss inom EU att se till att Frontex och andra sköter kontakten
              med dessa människor och hanteringen av de enskilda ärendena på
              ett professionellt sätt.
            </seg>
          </u>
          <note type="speaker" n="4816b6ec">
            Anf. 11 KENT EKEROTH (SD):
          </note>
          <u who="kent_ekeroth_3b89d3" xml:id="i-1913188e26dac1ec-2" n="50df67b1">
            <seg n="0361c117">
              Herr talman! Som jag förutspådde och nämnde inledningsvis råder
              det enighet bland övriga här i riksdagen om att ha öppna gränser
              utan kontroll. Sverigedemokraterna har den självklara uppfattningen
              att enskilda länder måste få ta beslutet om att införa dessa gränskontroller
              som Frankrike och andra nu pratar om och att det inte ska vara
              upp till EU utan upp till de enskilda medlemsstaterna.
            </seg>
            <seg n="dd81ce91">
              Integrationen i Öresundsområdet är något som omfattar tusentals
              människor varje dag som pendlar fram och tillbaka till jobbet.
              Jag gjorde det själv en gång i tiden. Det är en välkommen utveckling;
              man ska kunna bo i ett land och arbeta i ett annat. Men en gränskontroll
              hur man nu utformar den behöver inte innebära att det blir enorma
              köer, utan det innebär att man ger tull och polis rätt att kontrollera
              våra gränser.
            </seg>
            <seg n="500392f8">
              En gränskontroll är inget ingrepp i en människas frihet, lika
              lite som krav på ID-kort vid ett besök på Systembolaget är ett
              ingrepp i en människas frihet eller att man avkrävs identifikation
              för att få tillträde till Riksdagshuset.
            </seg>
            <seg n="c23aee3b">
              Vad som däremot är ett ingrepp i friheten är om ett land inte
              har frihet att kontrollera sina egna gränser såsom man själv önskar,
              utan måste göra som EU önskar. I Danmark finns en stor oro för
              vad de upplever som gränsöverskridande brottslighet från Sverige
              och Tyskland och även illegal invandring. Det kan man ha förståelse
              för, med tanke på Sveriges extremt naiva syn på framför allt invandringsbiten.
            </seg>
            <seg n="e78eeda2">
              Vi har ett ansvar för att inte exportera brottslighet, och vi
              har även ett ansvar för att inte importera brottslighet. De närmast
              drakoniska regler som gäller för passkontroller och tullkontroller
              inom Schengen är inte realistiska, och dem måste vi göra någonting
              åt. Vi är av den fasta övertygelsen att polisen och tullen måste
              ges kraftigare verktyg för att kunna göra sitt jobb här.
            </seg>
            <seg n="071c8762">
              Om vi till exempel kollar de senaste åren, 2009 och 2010, har
              vi en tusenprocentig ökning från Serbien, Makedonien och Montenegro
              på grund av att de fick viseringsfrihet.
            </seg>
            <seg n="3d0cff7f">
              Antalet avvisningsbeslut har ökat från 4 400 år 2006 till över
              10 000 år 2010, alltså under alliansregeringen. Endast omkring
              hälften av dessa har verkställts.
            </seg>
            <seg n="99d1c0ee">
              Mellan 10 000 och 80 000 illegala invandrare uppskattas befinna
              sig i Sverige.
            </seg>
            <seg n="0e400c6b">
              Rörligheten inom Schengenområdet ökar antalet brott i Finland,
              uppger Centralkriminalpolisen där.
            </seg>
            <seg n="02161c68">
              I Norge skriver Aftenposten nu 2011 att antalet yrkeskriminella
              har ökat sexfaldigt sedan 1999. Norge är som bekant kopplat till
              Schengen och lyder under samma regler. Där menar man att det beror
              just på EU och Schengensamarbetet.
            </seg>
            <seg n="6064b2f7">
              Mycket har sagts, och vi har sju andra partier som går upp emot
              oss i den här frågan. Det finns mycket att bemöta, och jag kommer
              nog inte att hinna med allt.
            </seg>
            <seg n="fb525bb9">
              Ett tema har varit att det är jättehemskt att kontrollera gränserna
              och att det skulle bli jättejobbigt att göra det. Då kan man undra
              varför det är så många svenskar som varje år åker till Thailand
              på semester, till Australien eller till andra delar av världen
              om det skulle vara så fruktansvärt hemskt och förnedrande att
              uppvisa sitt pass eller kontrolleras när man kommer dit. Så är
              givetvis inte fallet.
            </seg>
            <seg n="4ed1eb5a">
              Maria Ferm pratade om protektionism. Om man kallar det protektionism
              att beivra illegal invandring och organiserad brottslighet vet
              man inte vad protektionism betyder.
            </seg>
            <seg n="218e0767">
              Det är inte heller SD som är isolerat i den här debatten. Det
              är Sverige som är isolerat i ett europeiskt sammanhang. Med tanke
              på att opinionsstödet för oss ökat 5 procent sedan valet är det
              nog Maria Ferm och Miljöpartiet som har anledning att vara oroliga.
            </seg>
            <seg n="f705c29b">
              Ni andra pratar om att slutna länder blir fattiga. Jag kan ta
              ett exempel. Japan, som knappt tar emot någon invandrare över
              huvud taget och är väldigt nationalistiskt, är ändå andra eller
              tredje rikaste landet i världen och är självförsörjande på till
              exempel det som är den vanligaste födan där, ris.
            </seg>
            <seg n="c71461d7">
              Att tullen gör fler beslag handlar givetvis om att inflödet av
              narkotika har ökat, för priset på narkotikapreparat har halverats
              de senaste 1015 åren enligt Centralförbundet för alkohol- och
              narkotikaupplysning. Tullen gör alltså mer beslag därför att mer
              kommer in i landet.
            </seg>
          </u>
          <note type="speaker" n="b4027388">
            Anf. 12 MARIE GRANLUND (S):
          </note>
          <u who="marie_granlund_4072fd" xml:id="i-837479beb0ac33b0-1" n="48967461">
            <seg n="e9158ffc">
              Herr talman! Inledningsvis skulle jag vilja säga att jag verkligen
              stöder Beatrice Ask när hon tar fajten mot Sverigedemokraterna
              för deras inskränkthet och flyktingpolitik. Men det gör mig bekymrad
              att justitieministern inte tar ens minut i anspråk att försöka
              reda ut vad som håller på att hända i Europa vad gäller inre gränskontrollen.
            </seg>
            <seg n="82e022de">
              Ulf Nilsson sade att regeringen har varit väldigt tydlig i frågan,
              och det skulle jag nog inte vilja säga. Så fort någon minister
              uttalat sig har det varit olika budskap. Först var kommissionär
              Malmström ute med ett meddelande. Sedan sade Jan Björklund, vice
              statsminister, på frågestunden att han avvisar alla inskränkningar
              i den fria rörligheten. Därefter var Billström ute och sade att
              han tyckte att Danmark gjorde rätt och att det var okej att se
              över Schengen. Därefter har Maud Olofsson varit ute och protesterat,
              och så fortsätter det. Anders Borg har tyckt att det var ganska
              okej.
            </seg>
            <seg n="ee519642">
              Någon klar hållning från regeringens sida skulle jag nog inte
              vilja säga att det finns. Det är svårt att veta vad det är som
              kommissionen egentligen vill. Som jag sade tidigare finns det
              redan i dag en mekanism så att man kan, om det blir väldigt svåra
              förhållanden, inrätta tillfälliga gränskontroller. Så har också
              gjorts.
            </seg>
            <seg n="ba93cde5">
              Vad är det nya med det som föreslås nu? Det verkar ingen veta.
              Då blir det ganska tydligt att det endast handlar om en eftergift
              för Sarkozy och Berlusconi som har svårt att hantera den inrikespolitiska
              opinionen. Vad kan det annars vara? När en miljon människor är
              på flykt i norra Afrika är det 25 000 personer som har kommit
              till Europa. Skulle de här människorna på något sätt stoppas med
              hjälp av de nya förslagen, eller varför diskuterar man det här
              över huvud taget? Jag skulle gärna vilja ha ett svar på det.
            </seg>
            <seg n="3ffdefbe">
              Som flera här tidigare sagt är den fria rörligheten att kunna
              studera utomlands, att företagare och andra ska kunna röra sig
              fritt oerhört viktig. Jag är alldeles övertygad om att i den situation
              som Europa befinner sig i är det mer tillväxtstimulerande åtgärder
              som behövs, inte åtstramningar och instängdhet, snarare tvärtom.
            </seg>
            <seg n="f5f8411a">
              Så till Danmark: Ja, gärna fler narkotikahundar, men inte passkontroller.
              Jag tycker att det skulle vara förfärligt om man började hindra
              unga Malmöbor att studera i Roskilde eller för delen hindra att
              danska företagare lätt kan ta sig till Malmö, Lund eller någon
              annanstans.
            </seg>
            <seg n="8b7dc663">
              Det är oklart hur regeringen ser på det och vad danskarna menar
              med detta. Det är Dansk folkeparti som driver regeringen framför
              sig. Man har två versioner av vad det här verkligen betyder. I
              den engelska versionen, som har lämnats in till kommissionen och
              som gjort kommissionen djupt upprörd, pratar man bara om gränskontroller.
              Men i en danska versionen, som handlar om att tillfredsställa
              Dansk folkeparti i Folketinget, pratar man om gränskontroller.
            </seg>
            <seg n="b8c3fded">
              Då är frågan: Hur kan till exempel Tobias Billström gå ut och
              säga att Danmark gör rätt? Det verkar inte vara någon annan som
              vet detta. Vad är regeringens uppfattning om det? Nu pratar vi
              inte bara om Schengen utan om nordisk passunion som är kärnan
              i Norden. Jag hoppas att Beatrice Ask kan ta en minut för att
              försöka reda ut detta, för det är väldigt viktigt för oss socialdemokrater
              att veta vad som är på gång.
            </seg>
          </u>
          <note type="speaker" n="3318545e">
            Anf. 13 MARIA FERM (MP):
          </note>
          <u who="maria_ferm_75a60e" xml:id="i-b2d42e9da0313e5e-1" n="701226f4">
            <seg n="e638300a">
              Herr talman! Jag skulle vilja inleda med att instämma i vad Marie
              Granlund från Socialdemokraterna sade om att få en kommentar från
              justitieministern. Vad är regeringens hållning när det gäller
              Danmarks förslag, där det har varit väldigt oklart vad det egentligen
              innebär? Man har sagt en sak utåt till EU och en helt annan sak
              internt. Det är tydligt att förslaget har kommit till för att
              stilla Dansk folkepartis begäran.
            </seg>
            <seg n="5c36cd02">
              Ibland funderar jag över vad som kommer att stå om oss i historieböckerna
              om 100 år. Vad kommer det att stå om vår generation, om alla oss
              människor som lever på jorden i dag? Hur väl kommer vi att ha
              klarat av de utmaningar som vi står inför?
            </seg>
            <seg n="28a49d59">
              Vi tillhör den generation som är historiens mest privilegierade.
              Vi vet nämligen vilka våra största utmaningar är och vad vi behöver
              göra för att klara dem och när. Den mest uppenbara utmaningen
              handlar om klimatet. Vi vet precis vilka åtgärder som krävs, och
              vi har kunskap om i vilken takt klimatomställningen behöver göras
              utan att det får alltför långtgående konsekvenser för planeten.
            </seg>
            <seg n="96c7990d">
              Den andra utmaningen handlar om medmänsklighet. Vi tillhör den
              generation som kan dra lärdom av tidigare generationers väldokumenterade
              brott mot mänskligheten. Vi vet vad fördomar och främlingsfientlighet
              kan leda till. Vi vet också hur hårt förövarna har dömts av eftervärlden.
            </seg>
            <seg n="164d4ab3">
              Nu är det skarpt läge, nu gör vi val som kommer att påverka våra
              samhällen under lång tid och som direkt kommer att avgöra hur
              framtida generationer kommer att döma oss. Antingen tar vi vårt
              ansvar för att hejda klimatförändringarna som vi i väst till störst
              del har orsakat, eller så blundar vi och struntar i hur det kommer
              att gå för vår omvärld, för alla dem som tvingas fly för att till
              exempel torkan hindrar dem att bo kvar och för alla kommande generationer
              som kommer att vara hårt drabbade men inte har gjort någonting
              för att förtjäna det. Antingen stöttar vi människors längtan efter
              ett liv i frihet i stället för förtryck, eller så bygger vi upp
              allt högre murar mot omvärlden och stänger våra samhällen successivt.
            </seg>
            <seg n="94e58957">
              Den här våren har människors törst efter demokrati i många arabiska
              länder lett till att människor gemensamt ställt sig upp och krävt
              frihet mot förtryckande diktaturer i Egypten, Tunisien, Bahrain,
              Libyen och Syrien, för att bara nämna några. I flera fall har
              länder i väst snarare backat upp diktatorn än folket. I dag är
              alla tydliga med sitt avståndstagande från Gaddafi, men det var
              bara några år sedan som Sverige försökte sälja övervakningsmateriel
              till samma diktator. År 2009 slöt Italien ett avtal med Gaddafi
              om att Libyen skulle återta migranter som försökte ta sig till
              EU via Medelhavet. FN:s flyktingorgan, UNHCR, berättar om hur
              dessa människor i Libyen låses in och får leva under fängelseliknande
              förhållanden på obestämd tid, helt i strid mot internationell
              rätt.
            </seg>
            <seg n="20be788b">
              För mig som grön är det självklart att människor i behov av skydd
              från krig och förtryck ska få det. Vi måste stödja deras kamp
              för demokrati på plats, och vi måste hjälpa dem som tvingats fly
              på grund av kampen.
            </seg>
          </u>
          <note type="speaker" n="e912debc">
            Anf. 14 ULF NILSSON (FP):
          </note>
          <u who="ulf_nilsson_b08371" xml:id="i-a64167750d4363fe-1" n="5e3b4140">
            <seg n="c83e9a27">
              Herr talman! Jag håller med om att det finns ett antal uttalanden
              från danska politiker som spretar åt olika håll och att en del
              av uttalandena verkar direkt mot den fria rörligheten. Den här
              uppfattningen delas av bland annat den före detta partiledaren
              för Venstre, Uffe Elleman-Jensen, som skrev en skarp artikel i
              Berlingske Tidende häromdagen där han varnar för att Danmark kan
              bli en bromskloss inom EU.
            </seg>
            <seg n="65bf82e5">
              Jag delar uppfattningen att det finns uttalanden från danska
              politiker som är illavarslande. Däremot litar jag på att den svenska
              regeringen ställer upp och står för den fria rörligheten som ett
              fundament i EU:s bygge, precis som också Ministerrådet uttalade
              vid sitt senaste möte.
            </seg>
            <seg n="3cf253a0">
              Det är bra, herr talman, att det finns en majoritet i riksdagen
              för att vi ska kunna gå vidare med den fria rörligheten i EU,
              för det är helt uppenbart att de europeiska länderna skulle förlora
              på att försämra kontakterna över gränserna. Tvärtom borde det
              bli ännu lättare än vad det är i dag att flytta fram och tillbaka
              över gränserna.
            </seg>
            <seg n="a4d496b0">
              Det är inte alls så, som bland annat Sverigedemokraterna påstår,
              att människor kan flytta hur som helst inom EU nu heller. Man
              kan inte resa till ett annat EU-land och bli försörjd utan att
              ha ordnat jobb eller försörjning. De reglerna finns redan i dag,
              och det behövs inga system med köer, långa väntetider och dyrare
              vapentransporter. Och kontroll av brottsligheten sker som sagt
              genom polissamarbete över gränserna.
            </seg>
            <seg n="2c0d9861">
              Uppenbarligen vill Sverigedemokraterna lämna Schengensamarbetet
              och införa passtvång i hela EU. Vänsterpartiet vill ju inte införa
              ökade gränskontroller men vill fortfarande lämna EU. Jag utgår
              då från att de i förlängningen också vill att EU ska upplösas.
              Det skulle innebära hårdare gränskontroller och mindre rörlighet
              inom EU. Och vad det framför allt skulle innebära om Vänsterpartiet
              fick sin vilja igenom och EU löstes upp är att situationen för
              de människor som är på flykt till Europa skulle försämras mycket
              kraftigt.
            </seg>
            <seg n="a410c9cd">
              Det finns en hel del övrigt att önska, och bland annat vi liberaler
              driver på för att förändra EU:s ibland väldigt restriktiva flyktingpolitik.
              Men den enda möjlighet som finns är europeiskt samarbete. Det
              är det som vi har börjat bygga upp, bland annat genom det Helsingforssprogram
              som formulerades under det svenska ordförandeskapet med till exempel
              ett program för en gemensam politik för vidarebosättning för så
              kallade kvotflyktingar genom FN:s försorg. Det är de stora flyktinggrupper
              som i dag inte har någon möjlighet att betala flyktingsmugglare
              eller på andra sätt ta sig till Europa. Skulle det programmet
              gå igenom kan EU ta emot ungefär 100 000 flyktingar på ett år.
            </seg>
            <seg n="bca5485b">
              Hela denna möjlighet till en gemensam flyktingpolitik som vilar
              på internationella konventioner hotas om länder börjar lämna EU.
              Så länge Vänsterpartiets krav på att lämna EU kvarstår är inte
              deras argument när det gäller flyktingpolitiken trovärdiga.
            </seg>
            <seg n="5283dadf">
              Det tål att sägas igen att för både Sverige och EU handlar vägen
              inte om att skapa en politik som bygger på att stänga in eller
              ute, utan den bygger på att se möjligheterna.
            </seg>
          </u>
          <note type="speaker" n="8e53c9fc">
            Anf. 15 JOHAN LINANDER (C):
          </note>
          <u who="johan_linander_3c84a6" xml:id="i-33242b923b1079fb-1" n="3be6a209">
            <seg n="9ea5e074">
              Herr talman! Vi får höra Sverigedemokraterna fortsätta argumentera
              för slumpmässiga kontroller vid gränsen till Danmark, men varken
              polisen eller tullen jobbar så. Det är fullkomligt omodernt. Sverigedemokraterna
              vill på något sätt backa in i framtiden.
            </seg>
            <seg n="7021143d">
              Kom ihåg att vi i dag gör tio gånger mer beslag av narkotika
              än vi gjorde före EU-inträdet, då tullen jobbade på det sätt som
              Sverigedemokraterna nu efterfrågar. Ni får gärna göra ett studiebesök
              hos tullen så kanske ni får bättre kunskap om hur de arbetar.
            </seg>
            <seg n="4b77edd2">
              Varje år gör européer 1 240 000 000 resor mellan olika länder
              i Europa. Varje år görs det ca 34 miljoner resor in i Sverige.
              Och varje dag pendlar ungefär 25 000 människor över Öresund, till
              och från Danmark.
            </seg>
            <seg n="7f87beac">
              Dansk folkepartis partiledare, Pia Kjaersgaard, är väldigt nöjd
              med den överenskommelse som har gjorts med den danska regeringen.
              Hon beskrev det själv som ett återinförande av gränskontrollerna
              som de såg ut på 80-talet. Utöver att det är en märklig romantisering
              av 80-talet, när tullen över huvud taget inte var så effektiv
              som den är i dag, är det ett förödande angrepp på utvecklingen
              i Öresundsregionen.
            </seg>
            <seg n="296bf117">
              På 80-talet, när vi åkte med färjan mellan Limhamn och Dragør
              för att ta oss till Danmark, hade vi visserligen den nordiska
              passunionen, men det var ändå ständiga kontroller och väntetider
              när man körde av färjan i Dragør. Mer eller mindre alla personer
              som reste in i landet kontrollerades på något sätt. Då var det
              väldigt få som pendlade till Danmark för att jobba eller studera.
              I dag är det fler än de som bor i en normalstor svensk kommun.
            </seg>
            <seg n="2809849a">
              Om varje pendlare ska kontrolleras, på samma sätt som på 80-talet,
              är det helt enkelt så att Öresundsintegrationen, som den ser ut
              i dag, omöjliggörs. Det förslag som Dansk folkeparti förespråkar
              och Sverigedemokraterna stöder skulle vara fullständigt förödande
              för Öresundsintegrationen.
            </seg>
            <seg n="a266da26">
              På morgonen och eftermiddagen går det sex tåg i timmen i vardera
              riktningen mellan Köpenhamn och Malmö med hundratals passagerare
              på varje tåg. Sverigedemokraterna får gärna berätta hur en gränskontroll
              som på 80-talet skulle fungera för alla dem som dagligen pendlar
              över sundet. Svaret är att det inte skulle fungera.
            </seg>
            <seg n="7e801828">
              Det som ni föreslår skulle omöjliggöra den pendling som nu sker.
              Risken är stor att många svenskar, skåningar, skulle vara tvungna
              att säga upp sig från sitt danska jobb eller sluta studera på
              andra sidan sundet. Det skulle bli effekten av det förslag som
              ni stöder. Men i och för sig är det kanske inte så konstigt att
              ett nationalistiskt parti inte är så intresserat av vad som händer
              i en region som Skåne.
            </seg>
            <seg n="bd47a7cf">
              Nu vet jag att debattören här, Kent Ekeroth, liksom jag är skåning,
              så åk hem till Skåne och berätta för skåningarna att ni vill stoppa
              den Öresundsintegration som pågår! Det är resultatet av det ni
              föreslår. Det är resultatet av er nationalistiska och protektionistiska
              politik.
            </seg>
          </u>
          <note type="speaker" n="cd1f032d">
            Anf. 16 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-dd9007d83c4941d9-1" n="87f787c9">
            <seg n="40f0c97b">
              Herr talman! Skeppen lastade med sorg och förtvivlan är ett direkt
              resultat av EU:s migrationspolitik.
            </seg>
            <seg n="22aabb41">
              Vänsterpartiet har historiskt varit emot Schengen och för den
              nationella rätten till gränskontroll. Men oavsett detta, Ulf Nilsson,
              är Sverige nu en del av Schengensamarbetet, och Vänsterpartiet
              är fullt förmöget att se situationen som den är och arbeta för
              att man utifrån det läget ska ha bästa möjliga asylpolitik, och
              det är det vi gör. Vi tar ansvar för den situation som är i dag
              även om vi möjligtvis har andra åsikter om det som gäller längre
              in i framtiden och det är den vi diskuterar i dag.
            </seg>
            <seg n="eedb4fbe">
              Med Schengen försvann de nationella gränskontrollerna som sådana.
              I stället har militariseringen av EU:s yttre gränser trappats
              upp.
            </seg>
            <seg n="bb0b1675">
              Beatrice Ask undrade varför Vänsterpartiet motsätter sig att
              Frontex får ytterligare resurser. Min motfråga, som egentligen
              också är svaret på hennes fråga, är naturligtvis varför den borgerliga
              regeringen konsekvent motsätter sig att arbeta för att Frontex
              personal utbildas i mänskliga rättigheter och asylrätt. Just här
              ligger problematiken; Frontex har ingen kompetens eller något
              mandat på asylområdet eller när det gäller mänskliga rättigheter,
              och de bidrar till att stänga gränserna.
            </seg>
            <seg n="cd15ceba">
              Bristen på lagliga vägar in i Europa för asylsökande är den direkta
              anledningen till att listan jag visade upp här är så lång. Så
              skapas en desperation så avgrundsdjup att flyktingar är beredda
              att surra sig fast på lastbilars underreden för att ta sig till
              Europa, och så skapas förutsättningar för flyktingsmugglare att
              tjäna pengar på läckande båtar och små utrymmen i lastbilar.
            </seg>
            <seg n="9db004c6">
              Herr talman! Förutom ökad yttre gränskontroll har vad som med
              fina ord kallas kompensatoriska åtgärder upprättats, det vill
              säga att inre utlänningskontroller i allt större utsträckning
              har använts repressivt mot migranter och flyktingar och ofta även
              minoriteter som till exempel romer.
            </seg>
            <seg n="6adeff3c">
              Vi i Vänsterpartiet kämpar mot både militariseringen av EU:s
              yttre gränser och den inre utlänningskontrollen.
            </seg>
            <seg n="57fbb2ae">
              Herr talman! När nu länder som Danmark och Frankrike höjer rösterna
              för att dessutom återinföra nationella gränskontroller ska vi
              vara helt medvetna om att detta inte sker utifrån ett perspektiv
              där Schengen som sådant ifrågasätts. I stället vill man tillfredsställa
              främlingsfientliga krafter i det enskilda medlemslandet genom
              att ytterligare öka trycket mot migranter och flyktingar.
            </seg>
            <seg n="7ee62ac7">
              I Danmark hävdar Dansk folkeparti att återinförandet av nationella
              gränskontroller har som huvudsyfte att hålla borta kriminella
              invandrarligor. Allt annat är naivt. Det är bara att läsa den
              danska överenskommelsen för att se det för vad det är. Först efter
              att övriga europeiska länder ifrågasatt om detta är förenligt
              med Schengen har den danska regeringen börjat tala om att stävja
              smuggling och trafficking. Budskapet från Dansk folkeparti är
              dock glasklart i sin rasism. Utländska medborgare är per definition
              misstänkta brottslingar som ska hållas borta.
            </seg>
            <seg n="8435fe1d">
              I Frankrike och Italien talas om att man ska kunna återinföra
              nationella gränskontroller vid exceptionella omständigheter, och
              man antyder en pågående flykting- och migrantvåg av stora mått.
              Sanningen är dock att främst Grekland och Italien under längre
              tid fullständigt misskött mottagandet av flyktingar och migranter.
              Endast en liten del av flyktingarna från Nordafrika har kommit
              hit.
            </seg>
            <seg n="3472a7b0">
              Kraven på återinförande av nationella gränskontroller skulle
              alltså bilda ytterligare en repressiv och diskriminerande dimension
              i migrationspolitiken och det är just vad det är till för, utifrån
              SD:s perspektiv. Förslagen är endast en eftergift till främlingsfientliga
              partier som Dansk folkeparti i Danmark och SD här i Sverige.
            </seg>
            <seg n="832c8aae">
              Herr talman! Sådan politik ställer Vänsterpartiet aldrig upp
              på. Jag tror och hoppas att det även gäller övriga seriösa partier
              i kammaren.
            </seg>
          </u>
          <note type="speaker" n="8ae8cb39">
            Anf. 17 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-b6c9e2c1d56805cd-1" n="ed348c59">
            <seg n="289805d4">
              Herr talman! Sverigedemokraterna blandar ihop två olika frågor
              i debatten i dag. Jag vet inte om man kan kalla det ett mischmasch
              av olika åsikter, men det är två bollar. Det ena är hur vi hanterar
              kriminalitet över gränserna. Det andra är hur vi agerar gentemot
              flyktingar och migranter. Vi ska bekämpa kriminalitet, men vi
              ska ha en öppenhet för människor som flyr för sina liv.
            </seg>
            <seg n="86282ea4">
              Kent Ekeroth sade i sina första inlägg något om att Sverigedemokraterna
              ser en gynnsam utveckling inom EU, underförstått att det är bra
              med nationalism och stängda gränser mellan länderna. Det låter
              kanske bra och tryggt för vissa människor, men är det realistiskt
              och önskvärt med stängda gränser i globaliseringens tidevarv,
              Kent Ekeroth?
            </seg>
            <seg n="feb17d6d">
              Kriminella som vill igenom gränserna tar sig igenom, precis som
              ministern sade tidigare. Brottsligheten måste bekämpas på andra
              sätt än med stängda gränser.
            </seg>
            <seg n="38511701">
              Sverigedemokraterna sade vidare ungefär att öppna gränser bara
              gynnar kriminella, underförstått att alla som är utanför Sveriges
              gränser är kriminella eller potentiella kriminella. Det är befängt
              och visar på en människosyn som förskräcker.
            </seg>
            <seg n="f398abcd">
              Danmark vill införa skärpta gränskontroller mot Sverige. Det
              skulle slå hårt mot dem som pendlar över sundet. Att svenska pendlare
              riskerar att stoppas, tvingas visa pass och utfrågas skulle vara
              förödande för integrationen i Öresundsregionen. Allt riskeras
              om gränskontrollerna över Sundet införs. Bakgrunden är den danska
              regeringens beslut att kapitulera för främlingsfientliga Dansk
              folkeparti som kräver stränga gränskontroller för att kunna stödja
              regeringens långsiktiga ekonomiska politik.
            </seg>
            <seg n="4f10230c">
              Dansk folkeparti menar att gränskontroller måste till för att
              minska den illegala handeln med droger, vapen och människor. Att
              bygga murar mellan länder är dock helt fel väg att gå, enligt
              oss kristdemokrater. För att motverka brottsligheten som rör sig
              över nationsgränserna krävs i stället, som tidigare sagts i debatten,
              samarbete mellan brottsbekämpande myndigheter som polis, tull
              och åklagarväsen.
            </seg>
            <seg n="0aaf94b3">
              Det återstår att se hur EU-kommissionen kommer att bedöma Danmarks
              nya regler och om det danska förslaget kan omfattas av det undantag
              som finns. Det är knappast troligt då själva syftet med det danska
              förslaget är ökade permanenta gränskontroller mot Sverige och
              Tyskland.
            </seg>
            <seg n="55f1366b">
              Låt oss hoppas att danskarna tar sitt förnuft till fånga och
              skrotar sitt förslag så att människor kan fortsätta resa obehindrat
              över Öresund. Det är viktigt för både Sverige och Danmark om vi
              ska kunna behålla stabiliteten i ekonomin och värna konkurrenskraften.
            </seg>
            <seg n="42d91fa7">
              Det fria resandet är avgörande för att vi ska kunna möta globaliseringens
              utmaningar. Genom nya gränskontroller ger vi inte bara vika för
              en skrämmande människosyn; det är också dåligt för våra länders
              utveckling.
            </seg>
            <seg n="b825daf3">
              Herr talman! Låt oss fortsätta värna öppna gränser i Sverige.
            </seg>
          </u>
          <note type="speaker" n="5c93f36c">
            Anf. 18 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-0dc97cce304f4768-2" n="b742a07d">
            <seg n="65fe0d2f">
              Herr talman! Sverige har haft glädjen att njuta av tullfrihet
              i Norden under många år. Det är inga större problem med det. Att
              det ska vara så märkvärdigt och otäckt för vissa att vi försöker
              ta steget och vidga den fria rörligheten, med de goda erfarenheter
              vi har i Norden av detta, har jag svårt att förstå.
            </seg>
            <seg n="bd96f605">
              Vi är inte heller sju partier mot Sverigedemokraterna. Problemet
              med er sverigedemokrater är att ni i denna debatt blandar ihop
              allt i en enda kökkenmödding. Det gör inte vi andra. Vi är dock
              inte överens i alla de olika sakfrågorna utan skulle kunna ha
              både en och två debatter om det.
            </seg>
            <seg n="28c48112">
              Marie Granlund vill ha bättre besked från regeringen. Jag försökte
              i min inledning, men det är svårt att ha en klar hållning till
              kommissionens förslag som kommer först i september.
            </seg>
            <seg n="8f7a9ec8">
              Vi behöver inte heller spekulera i olika länders uppfattning
              om en mekanism som skulle öka möjligheten för någon typ av inre
              gränskontroll som inte finns i dag. När vi tittar på slutsatserna
              från Europeiska rådet är det tydligt att man är helt överens om
              att man vill ha någon typ av mekanism för att kunna svara i situationer
              då det råder exceptionella omständigheter. Hur det ska vara, säger
              man inget om, men kommissionen återkommer i september. Då får
              vi möjlighet att ta del av det, vilket är viktigt.
            </seg>
            <seg n="8d81f326">
              Jag har försökt framhålla regeringens bestämda uppfattning att
              den fria rörligheten ska värnas och att reglerna för brottsbekämpning
              ska vara entydiga. Där finns det i dag utrymme för vissa tolkningar,
              vilket kan vara bekymmersamt. Vi tycker vidare att man bara i
              undantagsfall kan tänka sig beslut som vill skärpa reglerna när
              det gäller inre gräns.
            </seg>
            <seg n="d7dc8151">
              Regeringen är även av den bestämda uppfattningen att vi tillsammans
              och solidariskt måste möta de utmaningar vi ställs inför med anledning
              av olika migrationsströmmar.
            </seg>
          </u>
          <note type="speaker" n="8b04661f">
            Anf. 19 KENT EKEROTH (SD):
          </note>
          <u who="kent_ekeroth_3b89d3" xml:id="i-1913188e26dac1ec-3" n="50df67b1">
            <seg n="0b2de51b">
              Herr talman! Beatrice Ask sade att Sverige visst har en handlingsplan
              mot detta och att man lägger ned så och så många miljoner på det.
              Men handlingsplanen gäller den människohandel som har sexuella
              ändamål, alltså när man tar kvinnor och säljer dem som, i princip,
              sexslavar. Det finns dock ingen handlingsplan mot annan illegal
              invandring. 22 av 27 EU-länder har en sådan handlingsplan; Sverige
              har det inte.
            </seg>
            <seg n="61fd7214">
              Folk inbillar sig en massa saker om oss sverigedemokrater. Folk
              i kammaren argumenterar närmast mot sig själva. Vi säger att Sverige
              självt ska få avgöra när och hur gränserna kontrolleras. Hur det
              görs, slumpmässigt, systematiskt eller på andra sätt, ska vara
              upp till det enskilda landet. Det ska vara upp till Sverige att
              avgöra detta.
            </seg>
            <seg n="05cdc062">
              När vi säger det här påstår ni andra att vi vill bygga murar,
              stänga in och isolera Sverige, säga upp kontakten med alla andra
              länder och inte låta folk plugga eller resa någon annanstans.
              Det har vi givetvis aldrig sagt. Det vi säger är att Sverige ska
              ha rätt att kontrollera sina gränser på sitt sätt inget annat.
            </seg>
            <seg n="830a3e37">
              Det är fantastiskt hur folk kan fantisera ihop en massa saker
              om oss. Jag tror att det beror på att man inte vet hur man ska
              argumentera emot om man inte kan måla upp skräckscenarier om att
              vi ska bygga upp en stor mur och aldrig se någon annan i hela
              världen. Det är sorgligt och tyder på brist på argument från motståndarsidan.
            </seg>
            <seg n="809a62c2">
              Som jag nämnde inledningsvis är vi glada över utvecklingen runt
              om i Europa. Vi gläds åt att nationalistiska partier som inser
              att massinvandringspolitik och slapphet mot till exempel illegal
              invandring inte kan tolereras längre går framåt. Det är också
              en positiv utveckling att dessa idéer får allt större genomslag
              i Europa när man inser vikten av att kontrollera sina gränser
              och vem som kommer in i landet för att kunna upprätthålla trygghet.
              Vi hoppas att denna utveckling fortsätter, och vi tror att den
              även når Sverige inom kort.
            </seg>
          </u>
          <note type="speaker" n="edb66b4f">
            Anf. 20 MARIE GRANLUND (S):
          </note>
          <u who="marie_granlund_4072fd" xml:id="i-837479beb0ac33b0-2" n="48967461">
            <seg n="8aa6022f">
              Herr talman! Jag förstår att justitieministern inte i detalj
              kan kommentera ett förslag som inte finns. Jag hade ändå hoppats
              att justitieministern skulle reagera på det som just nu är på
              gång i Europa. Det finns en speciell anledning till att kommissionen
              går ut med ett meddelande om att man ska se över Schengenreglerna.
              Det är klart att man kan se över Schengenreglerna. De flesta system
              behöver ses över med jämna mellanrum för att bli bättre, effektivare
              och smartare, men utgångspunkten är en situation som är ganska
              förskräckande. Det är det som föranleder att kommissionär Cecilia
              Malmström plötsligt går ut med ett kommissionsmeddelande om att
              man ska se över detta.
            </seg>
            <seg n="34ac7b6c">
              Anledningen är att 25 000 flyktingar av 1 miljon har kommit till
              Europa. Jag tycker inte att det är tillfredsställande att man
              ska se över det av den anledningen. Det finns redan en mekanism
              som man kan använda vid akuta situationer. Vi har också ett massflyktsdirektiv
              som regeringen tidigare har hävdat inte behöver användas. Det
              blir ett moment 22: Vi ska inte använda massflyktsdirektivet.
              Vi har en mekanism redan i dag, ändå ska vi se över detta.
            </seg>
            <seg n="6b7cf747">
              Man spelar ju med de främlingsfientliga krafter som finns i Europa
              och som driver vissa länder framför sig, som Italien, Frankrike
              och nu också Danmark. Jag hade önskat att justitieministern hade
              tagit avstånd från detta. Jag är övertygad om att om Europa ska
              komma på fötter handlar det inte om att stänga in mer. Det handlar
              om att öppna. Vi tycker att broar är bättre än murar.
            </seg>
          </u>
          <note type="speaker" n="5a122ed4">
            Anf. 21 MARIA FERM (MP):
          </note>
          <u who="maria_ferm_75a60e" xml:id="i-b2d42e9da0313e5e-2" n="701226f4">
            <seg n="b8a1fd25">
              Herr talman! Att människor flyr för sina liv borde vara en anledning
              för Europas ledare att samlas och diskutera hur vi kan hjälpa
              människor. I stället är det en anledning för dem att samlas och
              diskutera hur vi kan bli bättre på att hindra människor att komma
              hit.
            </seg>
            <seg n="cee1b50c">
              Under våren har hundratals människor dött när de har försökt
              ta sig över Medelhavet till Europa. De har flytt undan krig och
              död eller tagit sig hit i hopp om arbete och en bättre framtid.
              I stället för att mötas av en hjälpande hand har de mötts av murar.
              Nu vill Sverigedemokraterna diskutera hur vi kan bygga de murarna
              ännu högre.
            </seg>
            <seg n="b5e22e6f">
              Europas historia innehåller många svarta kapitel. När framtida
              historieboksförfattare ska sammanfatta det tidiga 2000-talet hoppas
              jag att det inte blir ytterligare ett. Vi har chans att skapa
              ett kapitel baserat på medmänsklighet och respekt för människovärdet,
              ett kapitel där vi visar att de internationella konventioner och
              mänskliga rättigheter vi så stolt talar om är mer än tomma slagord.
              Vi kan skapa ett kapitel där Europeiska unionen visar sig vara
              det demokratiska fredsprojekt som så många vill beskriva det som.
            </seg>
            <seg n="083c0d82">
              Vill vi skriva ett sådant kapitel kan vi inte återinföra gränskontroller,
              utrusta en gränskontrollarmé med helikoptrar och hindra människor
              att över huvud taget söka asyl. Vi måste tydligt värna migration
              och rörlighet, skapa lagliga vägar att ta sig till Europa och
              se till att den vackra politiska retoriken motsvarar den faktiska
              politiken.
            </seg>
          </u>
          <note type="speaker" n="f72e560c">
            Anf. 22 ULF NILSSON (FP):
          </note>
          <u who="ulf_nilsson_b08371" xml:id="i-a64167750d4363fe-2" n="5e3b4140">
            <seg n="6c60d6dd">
              Herr talman! I dag har vi framför allt diskuterat EU:s inre gränskontroller.
              Jag vill nämna att nästa utmaning är att se över öppenheten mellan
              EU och omvärlden i stället för att diskutera hur vi ska begränsa
              mellan EU-länderna.
            </seg>
            <seg n="de2fab3c">
              Regeringen har tillsatt en utredning, Cirkulär migration och
              utveckling, som lämnade ett förslag under våren. Man har föreslagit
              en rad liberala reformer som inom den lagreglerade invandringen
              öppnar för ökade möjligheter att flytta både till och från Sverige.
              Jag deltog i den utredningen och tycker att man kom med många
              positiva förslag. Jag hoppas att regeringen tar upp dem framöver.
            </seg>
            <seg n="8d4ab774">
              Trots alla problem och utmaningar vill jag påstå att vi i dag
              har ett bättre och fredligare Europa än någonsin. Det är inte
              så mycket att vara rädd för som Sverigedemokraterna målar upp.
              I alla Europeiska länder finns det nya nationella rörelser som
              lever på att skapa fruktan för omvärlden och som vill skapa en
              falsk trygghet genom att lägga taggtråd runt sitt land. Som tur
              är går de flesta människor inte med på det. Som tur är inser de
              flesta att gammaldags, kortsiktig nationalistisk politik aldrig
              har varit framgångsrik, och att en politik med framtidstro måste
              bygga på öppenhet mot omvärlden.
            </seg>
          </u>
          <note type="speaker" n="fe8966ed">
            Anf. 23 JOHAN LINANDER (C):
          </note>
          <u who="johan_linander_3c84a6" xml:id="i-33242b923b1079fb-2" n="3be6a209">
            <seg n="c3ce603b">
              Herr talman! Det är intressant att Sverigedemokraterna nu försöker
              förklara bort sina tidigare uttalanden om det danska förslaget
              och hyllningarna till Dansk folkeparti för att de vill återinföra
              gränskontroller som man hade på 80-talet. Tycker inte Sverigedemokraterna
              som Dansk folkeparti i den här frågan längre? Har ni ändrat er
              i den här frågan också, precis som förra veckan, när det gällde
              anmälningsplikt för huliganer? Är det så illa att ni inte ens
              förstår konsekvenserna av era egna förslag, som när ni lade ett
              förslag om att spara 150 miljoner kronor på polisen? Det blir
              knappast mer gränskontroller av personer om man sparar in på polisen.
            </seg>
            <seg n="8aa76d58">
              Den danska tullen är inte lika effektiv som den svenska. Den
              är heller inte så stor. För vår del får Danmark gärna anställa
              fler tullare som jobbar effektivare för att stoppa narkotika.
              Det vore bra även för Sverige. Men lägg ned förslaget om systematiska
              personkontroller.
            </seg>
            <seg n="7f8b8591">
              Vi i Centerpartiet vill ha ett öppet Sverige, ett öppet Europa
              och också ett öppet Danmark. Vi vill ha ett Danmark där svenskar
              även fortsättningsvis har friheten att pendla till jobb eller
              studier utan att ständigt stoppas och kontrolleras. Jag tycker
              verkligen om Danmark som land. Jag tycker att det är tråkigt att
              den svenska och europeiska bilden av Danmark blir att det är ett
              slutet land med rädsla för det okända. Det är en bild som också
              allt fler danskar oroar sig för.
            </seg>
            <seg n="a889a7dd">
              Danmark håller just nu på att få nya vänner i Europa. Det är
              partier som ställer sig bakom det danska förslaget. Det är till
              exempel det franska Front National med Jean-Marie Le Pen i täten,
              Jörg Haiders tidigare parti i Österrike, FPÖ, och Geert Wilders
              holländska parti PVV som hyllar det här förslaget. Och det är
              Sverigedemokraterna det är ni som vill stänga gränser och ta ifrån
              alla svenskar, danskar och andra européer möjligheten att fritt
              resa inom EU.
            </seg>
          </u>
          <note type="speaker" n="654aea4f">
            Anf. 24 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-dd9007d83c4941d9-2" n="87f787c9">
            <seg n="86ab9161">
              Herr talman! I dag har vi fått höra många goda argument för hur
              ineffektiv passkontroll är för att bekämpa brottslighet. Vi har
              fått höra många goda argument för varför vi ska behålla fri rörlighet
              i Norden och Europa. Vi har fått höra många goda argument, men
              oavsett vilka argument som framförts här i dag är det ganska nyttolöst
              eftersom SD:s syfte är ett helt annat. Sverigedemokraternas syfte
              är, i vanlig ordning, att dela upp människor i vi och de. Det
              sätts svepande likhetstecken mellan brottslighet, vapen, sexuell
              exploatering och invandring svepande, inte konkret. Det sätts
              likhetstecken mellan trygghet och slutenhet att sätta upp gränser.
              Just så fungerar främlingsfientlig retorik.
            </seg>
            <seg n="646af12f">
              Verkliga problem som 15 000 döda migranter sedan 1993 bryr sig
              inte SD om för det fungerar inte i vi-och-de-tänkandet.
            </seg>
            <seg n="8cc6eded">
              Men det viktiga för mig i dag är att fråga: Bryr sig övriga partier
              om denna fråga? Hur lång ska listan bli under detta år? Hur lång
              ska listan bli nästa år? För mig är det en kärnfråga och en diskussion
              som Vänsterpartiet gärna tar om hur gränserna för Europa ska se
              ut nu och i framtiden.
            </seg>
          </u>
          <note type="speaker" n="c76e06de">
            Anf. 25 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-b6c9e2c1d56805cd-2" n="ed348c59">
            <seg n="314a49d1">
              Herr talman! Sverigedemokraterna vill att gränskontroller återinförs
              i Sverige och i Europa. Vi kristdemokrater tror att det är ett
              stort misstag att föreslå något sådant. Att människor från andra
              delar av världen kan komma hit och arbeta utan en massa regelkrångel
              leder till ökad rörlighet på arbetsmarknaden och ökad öppenhet
              mot omvärlden. Men det är också positivt för både enskilda och
              det svenska samhället.
            </seg>
            <seg n="bb6b033b">
              Att EU-länderna runt Medelhavet har fått ta emot ett stort antal
              flyktingar från Nordafrika det senaste halvåret beror på att Europas
              länder har agerat tvärtemot solidaritetstanken som annars bär
              upp EU. Länder som Malta, Italien och Grekland ligger vid EU:s
              yttre gräns och tar emot oproportionerligt många flyktingar. Bördan
              måste naturligtvis fördelas rättvist. Men kollektiva åtgärder
              har faktiskt vidtagits, och de medlemsstater som är berörda av
              migrationsströmmar har fått ekonomisk hjälp bland annat från Gränsfonden
              och Flyktingfonden. Men vi kan göra mer där.
            </seg>
            <seg n="3b8305d5">
              Men lösningen på flyktingströmmarna är inte som Sverigedemokraterna
              föreslår utökade gränskontroller utan i stället ett slut på konflikterna
              i Nordafrika. De som nu störtar sina diktatoriska ledare och tar
              första stegen mot demokrati men också en ökad marknadsekonomi
              behöver vårt stöd för att utvecklas till välfärdssamhällen. Bara
              på så sätt kan vi påverka flyktingströmmarna över Medelhavet.
            </seg>
            <seg n="1cfc6d09">
              I det korta perspektivet är det därför viktigt att vi EU-medlemsstater
              visar ökad solidaritet och hjälper till för att vidarebosätta
              fler flyktingar. Men att Sverige har öppna gränser mot omvärlden
              berikar vårt land och säkerställer att vi i framtiden kan ha en
              fortsatt bra tillväxt och kan upprätthålla en välfärd. Därför,
              herr talman, vill vi kristdemokrater fortsätta att slåss för ett
              öppet samhälle och ett öppet Sverige med öppna gränser. Det är
              en människosyn vi tror på, men vi tror också att det gynnar den
              svenska välfärden.
            </seg>
          </u>
          <note type="speaker" n="57c8370a">
            Anf. 26 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-5001cb5b763b1102-0" n="b742a07d" next="i-728221a5bcfd87a1-0">
            <seg n="db5fcaa2">
              Herr talman! Denna debatt har tydligt visat att det finns två
              alternativa sätt att möta framtiden på. Det ena innebär att vi
              låser dörren, slänger nyckeln och stannar hemma och avskärmar
              oss från omvärlden i tron att det löser alla problem. Det andra
              innebär att vi slår vakt om öppenheten och de framsteg som vi
              uppnått gemensamt i Europa fri rörlighet för människor, varor,
              arbetskraft och investeringar samtidigt som vi ser nyktert på
              de utmaningar och svårigheter som det kan innebära och säkerställer
              att alla solidariskt följer de regler som behövs för att detta
              ska fungera.
            </seg>
            <seg n="1d415124">
              Att åter montera upp gränsbommar mellan EU:s medlemsländer är
              fel väg att gå. Den fria rörligheten för människor i EU är ett
              viktigt värde som inte får kompromissas bort. Det är lite grann
              ett svar på frågan om regeringens hållning som flera har ställt.
              Tidsbestämmelserna är ganska snäva även här i riksdagen. Vi har
              inte sett den tidigare järnridån monteras ned för att vi ska bygga
              nya gränser i Europa. Det är viktigt att ha som ledstjärna.
            </seg>
            <seg n="afe1f58c">
              Samtidigt måste Schengensamarbetet bygga på att medlemsstaterna
              känner förtroende för varandras kapacitet att kontrollera den
              gemensamma yttre gränsen. Detta förtroende är avgörande för att
              vi ska kunna garantera den grundläggande rätten till fri rörlighet
              för personer i EU. Om det inte fungerar måste det finnas åtgärder
              att vidta som vi kan vara överens om. Det är det som diskussionen
              just nu handlar om och där vi ska förvänta oss någon typ av förslag
              från kommissionen så småningom. Då måste vi ha grundhållningen
              att inte låsa dörren utan faktiskt ta vara på friheten.
            </seg>
            <seg n="c08acdda">
              Den som dessutom tror att brottsbekämpning i en globaliserad
              värld handlar om att göra så mycket som möjligt själv hemma och
              låsa dörren igen är fel ute. Det är samarbete som måste utvecklas.
              Det polissamarbete som finns i EU är oerhört viktigt att utveckla.
            </seg>
            <seg n="2e923dc2">
              Jag tackar för en intressant debatt.
            </seg>
          </u>
          <note n="acc5436a">
            Överläggningen var härmed avslutad.
          </note>
          <note n="9eb4edfd">
            2 § Justering av protokoll
          </note>
          <note n="cce7a6d3">
            Justerades protokollet för den 21 juni.
          </note>
          <note n="8af36f2c">
            3 § Anmälan om återtagande av plats i riksdagen
          </note>
          <note n="29701535">
            Talmannen meddelade att Hillevi Larsson (S) skulle återta sin
            plats i riksdagen från och med den 1 juli, varigenom uppdraget
            som ersättare skulle upphöra för Luciano Astudillo (S).
          </note>
          <note n="7d7a0c87">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="49eceab1">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="beatrice_ask_minister_2006" xml:id="i-728221a5bcfd87a1-0" n="b742a07d" prev="i-5001cb5b763b1102-0">
            <seg n="a5b39491">
              KOM(2011)274
            </seg>
          </u>
          <note n="ff3f3881">
            KOM(2011)275
          </note>
          <note n="c10ee839">
            KOM(2011)276
          </note>
          <note n="42d6f973">
            5 § Hänvisning av ärenden till utskott
          </note>
          <note n="599fa32c">
            Föredrogs och hänvisades
          </note>
          <note n="6260da99">
            6 § Svar på interpellation 2010/11:435 om it i skolan
          </note>
          <note type="speaker" n="e427e908">
            Anf. 27 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0dc97cce304f4768-3" n="614b3c75">
            <seg n="ad7c0dd0">
              Herr talman! Monica Green har frågat mig vad jag avser att göra
              för att underlätta för elever och lärare att ta del av det nya
              digitala samhället.
            </seg>
            <seg n="e504b098">
              Jag delar interpellantens uppfattning att skolan är och bör vara
              en viktig del av det moderna informationssamhället. Att eleverna
              ska ges nödvändiga kunskaper för detta framgår också av de nya
              läroplanerna för skolväsendet.
            </seg>
            <seg n="4ee3b350">
              I de nya lärar- och förskollärarutbildningarna införs tydligare
              krav på digital kompetens. Men också redan verksamma lärare måste
              få möjlighet att utveckla sin it-kompetens. Därför har Statens
              skolverk, som en del i sitt uppdrag att främja utvecklingen och
              användningen av it i skolor, genomfört kompetensutveckling i praktisk
              it för pedagoger och skolledare, den så kallade PIM-satsningen.
              Inom ramen för Lärarlyftet har det också funnits möjlighet för
              lärare att fortbilda sig inom it.
            </seg>
            <seg n="0d0cd534">
              Regeringen har vidare gett Skolverket i uppdrag att kontinuerligt
              följa upp barns, elevers och lärares it-användning och it-kompetens
              i förskola, skola och vuxenutbildning. Uppföljningen ska även
              avse skolornas administrativa it-användning. Dessutom ska uppföljningen
              avse åtgärder för att med hjälp av it kommunicera skolans och
              verksamhetens arbete med hemmen. Uppdraget ska redovisas till
              Regeringskansliet vart tredje år, nästa gång senast i april 2013
              .
            </seg>
            <seg n="bb4779c3">
              När det gäller frågan om tillgången till datorer för lärare och
              elever i skolan är detta dock enligt gällande ansvarsfördelning
              en fråga för skolans huvudmän.
            </seg>
          </u>
          <note type="speaker" n="e2276e59">
            Anf. 28 MONICA GREEN (S):
          </note>
          <u who="monica_green_0b84cd" xml:id="i-7f881c2170c0791b-0" n="f9b8903d">
            <seg n="ba5ad18c">
              Herr talman! Jag tackar utbildningsminister Jan Björklund för
              svaret.
            </seg>
            <seg n="23a8562a">
              Vi har ett problem eftersom vi har en stor digital klyfta. Men
              vi har också många spännande utmaningar. Framtidens jobb innebär
              att man ska kunna it. Man ska kunna hantera it oavsett vilken
              typ av terminal eller dator det är eller om det är en inbyggd
              programmerare på en motorkomponent. Det kommer att förväntas av
              alla arbetstagare i framtiden att de kan det.
            </seg>
            <seg n="a4928393">
              En del barn föds med en Ipad i vaggan. Det är en naturlig del
              i leken och en naturlig del i utvecklingen att man klappar eller
              matar en elektronisk katt. Det är roligt för barn att ta del av
              det. Men andra barn måste köa och kanske inte ens får ta del av
              en dator förrän de börjar skolan. Det finns barn som får vänta
              i sina hem för att få tillgång till datorn på grund av att de
              har många syskon. Om de har en dator i hemmet kanske de måste
              vänta länge innan de får göra sin läxa eller innan de får möjlighet
              att lämna sitt hemprov. Många elever förväntas nu leverera det
              som de har gjort elektroniskt hemifrån. Man kan få sitta kvar
              i skolan och göra sin hemuppgift på skolans bibliotek. Men vi
              har stora skillnader i samhället.
            </seg>
            <seg n="fa73c3e1">
              Vi vill bejaka det digitala samhället, och vi ser fördelarna.
              Sverige ska ligga i framkant. Vi ligger i framkant när det gäller
              takten i utbyggnaden som vi satte i gång för ett tiotal år sedan.
            </seg>
            <seg n="78fbe5b0">
              Tyvärr har skolan halkat efter. Nu är det andra nationer som
              drar ifrån. I Indien, Kina och USA och i många länder i Europa
              är digital undervisning, it-kunskap, en naturlig del i skolan.
              Men Sverige är inte längre lika mycket på. Om det har att göra
              med utbildningsministerns ointresse eller om det har att göra
              med något annat vet inte jag.
            </seg>
            <seg n="7d098601">
              Sverige behöver en strategi på nationell nivå för it i skolan.
              Det skulle göra att vi kunde flytta fram positionerna.
            </seg>
            <seg n="7629994d">
              Jan Björklund hänvisar till att det är kommunerna själva som
              ska avgöra det här och bestämma vilka hjälpmedel som ska köpas
              in. Jag förnekar inte det, men när det gäller att minska den digitala
              klyftan skulle det underlätta om alla kommuner fick en strategi
              att sträva efter att vi hade någon nationellt som pekar med hela
              handen och talar om att vi ligger i framkant och att det ska så
              förbli. Sverige är en it-nation. Vi tar den digitala agendan på
              allvar. Därför ska Sveriges elever också få ta del av det.
            </seg>
            <seg n="a2186223">
              Det finns många skolor som visar på många goda exempel. Det välkomnar
              jag. På många skolor är det fullkomligt naturligt att varje elev
              har en dator eller kan göra läxorna innan eleven går hem från
              skolan. Att man i hemmen, precis som lärarna får, får ta del av
              detta är fantastiskt bra.
            </seg>
            <seg n="6ffc6bc8">
              Men det hela haltar. Det sägs att bara var tionde elev använder
              datorn till exempel i matematikkunskap. Just i matematik är det
              alldeles förträffligt att använda sig av en dator eftersom man
              senare i arbetslivet kommer att göra det.
            </seg>
            <seg n="2dfbb69f">
              Sverige måste överleva som it-nation i en allt hårdare global
              konkurrens. Vi kan klara det eftersom Sverige så länge legat i
              framkant. Ni avskaffade hem-pc-reformen. Tidigare It i skolan,
              ITIS, har avskaffats. Men it ska utgöra en naturlig del i skolan.
              Tyvärr är det inte så på alla skolor. Jag skulle vilja att Jan
              Björklund tar upp den tappade handsken och sätter upp en nationell
              it-strategi.
            </seg>
          </u>
          <note type="speaker" n="ecc895f4">
            Anf. 29 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0dc97cce304f4768-4" n="614b3c75">
            <seg n="7a14fcdd">
              Herr talman! Jag undrar varifrån Monica Green får underlag till
              alla sina påståenden. Jag skulle gärna vilja höra varifrån de
              kommer.
            </seg>
            <seg n="fbc8c00f">
              I dag just nu, i denna stund presenterar Skolverket en mycket
              stor internationell utvärdering av digital kompetens i skolan.
              Den visar att Sverige i den industrialiserade världen finns bland
              de bästa länderna. Sverige ligger klart över genomsnittet.
            </seg>
            <seg n="0add658f">
              Just nu när vi står här presenteras denna PISA-rapport. Det är
              de som gör de stora internationella studierna. Det finns länder
              som ligger före Sverige så är det men det har inte att göra med
              att man, som Monica Green här talar om, har fler burkar i klassrummet.
              Det är inte tekniken det är fråga om, utan det handlar om förmågan
              att hantera detta. Det är inte fråga om antalet burkar, sladdar,
              knappar och olika utrustningar.
            </seg>
            <seg n="49d37f36">
              Det är inte knapptryckningen det handlar om när det gäller att
              ha digital kompetens, Monica Green. Det är inte det centrala för
              ungdomarna, men så kan det vara för äldre personer med en massa
              allmänbildning och kunskap i övrigt men som blir rädda för utrustningen.
              Så är det inte med ungdomarna. Knapptryckningen är, som sagt,
              inte problemet. Problemet är vad du ska leta efter när du väl
              satt på datorn. Du har en miljon hemsidor och en oändlig information.
            </seg>
            <seg n="8d18877d">
              Det krävs något mer än att trycka på knappar när det gäller det
              som du ska leta efter. Det krävs då läsförmåga, kompetens att
              navigera, allmänbildning samt kunskaper för att förstå och ifrågasätta
              ett kritiskt tänkande i förhållande till det man läser. Det är
              det som ska utvärderas. Antalet burkar är inte det centrala.
            </seg>
            <seg n="2d04c568">
              Jag har inte sett någon utvärdering av antalet utrustningar i
              skolan. Det varierar mellan olika skolor. Det centrala är den
              digitala förmågan. Denna är nu utvärderad. Sverige ligger mycket
              bra till.
            </seg>
            <seg n="a542bea2">
              Skolverket skriver i sitt pressmeddelande som nu ligger ute på
              nätet att de som misslyckas är de som har svag läsförmåga och
              de som har svag allmänbildning.
            </seg>
            <seg n="545db0d7">
              När dessa personer väl ser alla hemsidor vet de inte vad de ska
              läsa, vad de ska ta del av. Det är inte den tekniska förmågan,
              Monica Green, som det handlar om. Att sätta på datorn klarar ungdomarna.
              Digital kompetens är detta med att ta till sig den oändliga informationen
              och att navigera och manövrera inte knapptryckandet; då har man
              missförstått detta. Knapptryckandet är bara ett medel.
            </seg>
            <seg n="c496a75c">
              Vi ligger alltså mycket bra till. Ska vi förbättra oss gäller
              det den allmänna kunskapen läsförmåga, allmänbildning och kunskaper
              för att kunna använda all den information som finns på nätet.
              Det är där som skolan kommer till korta, och det är det som gör
              att vi inte ligger i absoluta toppen. Men vi ligger klart över
              genomsnittet bland de industrialiserade länderna enligt den stora
              utvärdering som i dag presenteras.
            </seg>
            <seg n="0392674a">
              De påståenden som Monica Green här i debatten far fram med stämmer
              inte.
            </seg>
          </u>
          <note type="speaker" n="74c2c92e">
            Anf. 30 MONICA GREEN (S):
          </note>
          <u who="monica_green_0b84cd" xml:id="i-39a9632f2601fd52-0" n="f9b8903d" next="i-4a411bfc78ca70c2-0">
            <seg n="beae30e3">
              Herr talman! Det var väldigt vad Jan Björklund snedtände i debatten
              här. Kan det här möjligen vara en öm tå? Kan det vara så att Jan
              Björklund själv känner att han inte hänger med i den här utvecklingen?
            </seg>
            <seg n="48eaab02">
              Jan Björklund undrar varifrån jag får mina kunskaper. Ja, dessa
              får jag bland annat från Skolverket självt. Det är där man säger
              att bara var tionde elev använder sig av dator när det gäller
              matematikkunskap. Det är till och med så att Skolverket självt
              säger att det behövs en nationell it-strategi.
            </seg>
            <seg n="d8a18ebe">
              Vilka fler är det som ger mig information? Ja, bland annat får
              jag information från Falkenberg, årets it-kommun 2010, och från
              Telia Sonera. Stiftelsen Datorn i Utbildningen har också gett
              mig information. Dessutom har Seko gett mig information, likaså
              Unionen och väldigt många bloggare som jag har kontakt med.
            </seg>
            <seg n="a02e80b4">
              Jag känner till mycket av den digitala världen och vet mycket
              väl att det inte handlar om att trycka på knappar. Det kan barnen
              och eleverna. Det handlar i stället om det bakomliggande.
            </seg>
            <seg n="5abf0a0f">
              Jan Björklund tycker att det räcker med att ligga strax över
              genomsnittet. Vad jag menar är att vi ska ligga i topp. Man kan
              inte vara nöjd med att en rapport i dag presenteras där det sägs
              att vi ligger strax över genomsnittet. Vi ska höra till de främsta.
              Vi ska ligga i topp, för det gör vi när det gäller utbyggnadstakt
              och så mycket annat inom it-utveckling. Vi ska ligga i topp när
              det gäller e-hälsa och så vidare. Vi ska även ta till oss it i
              vården. Således måste också skolan hänga med.
            </seg>
            <seg n="0dcf3528">
              Om Jan Björklund tror att det handlar om sladdar och apparater
              har han nog fel. Om Jan Björklund tror att jag talar om det har
              han alltså missuppfattat mig. I min interpellation skriver jag
              inte om det, utan jag skriver om att lärarna och eleverna måste
              kunna vara med och lära sig mer och ta till sig digital kompetens.
            </seg>
            <seg n="a3e25808">
              För elever med skrivsvårigheter är datorn ett fantastiskt bra
              hjälpmedel. Man kan förstora texten, och det finns program som
              på ett mycket pedagogiskt och bra sätt hjälper eleven att lära
              sig saker. Datorn är ett fantastiskt bra hjälpmedel just för elever
              med läs- och skrivsvårigheter. De eleverna behöver datorn ännu
              mer.
            </seg>
            <seg n="8c81d226">
              Jag talar om den digitala klyftan, om att inte alla elever har
              samma möjligheter och om att inte alla kommuner väljer att satsa
              på detta.
            </seg>
            <seg n="701b5bbd">
              I dag har jag fått exempel på kommuner som funderar på att skaffa
              bärbara datorer till eleverna och i stället lägga ned skolbiblioteket.
              När kommuner gör sådana felval är de fel ute.
            </seg>
          </u>
          <note n="03dc07f0">
            (Utbildningsminister JAN BJÖRKLUND (FP): Mm.)
          </note>
          <u who="monica_green_0b84cd" xml:id="i-4a411bfc78ca70c2-0" n="f9b8903d" prev="i-39a9632f2601fd52-0">
            <seg n="e4c3e87f">
              Det behövs en nationell strategi som visar att man inte kan välja
              bort ett bibliotek för att ge eleven en dator. Eleverna behöver
              ha tillgång till bra it-kompetens och därmed till goda tekniska
              möjligheter. Således behöver skolorna se till att eleverna har
              sådana möjligheter. Man ska definitivt inte välja bort ett bibliotek
              och den kunniga personalen där. Vi måste se till att eleverna
              har den här möjligheten. Vi vill inte att någon ska hamna i bakvatten
              eller att man därför att dator saknas får vänta i tio timmar på
              att få lämna in en hemuppgift.
            </seg>
          </u>
          <note type="speaker" n="3dc1586f">
            Anf. 31 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0dc97cce304f4768-5" n="614b3c75">
            <seg n="6a62af95">
              Herr talman! Jag vill att Sverige ska ligga i topp när det gäller
              utbildningsresultat. Det är vad hela denna regerings utbildningspolitik
              går ut på i kontrast till den tidigare utbildningspolitiken; Sverige
              sjönk ju som en sten varje gång det kom nya internationella utvärderingar.
            </seg>
            <seg n="9e96f13b">
              Kan vi inte vara lite glada? I dag kom en mätning som visar att
              Sverige ligger väldigt bra till när det gäller digital kompetens.
              Kan vi inte vara lite glada över det, Monica Green? Här har vi
              en grej som visar att vi inte är dåliga. Här är vi bra, men vi
              kan bli ännu bättre. Mitt mål är att vi ska ligga i topp.
            </seg>
            <seg n="b36a4dbf">
              Skolverket och PISA, OECD:s stora utbildningsorganisation, säger
              i dag följande om vad som fattas för att vi ska kunna i topp:
            </seg>
            <seg n="f82b1594">
              För att bli en god läsare av digitala texter krävs samma grundläggande
              kunskaper i läsförståelse som vid vanlig traditionell läsning.
              Det vill säga ordkunskap, att förstå och att tolka texter och
              där är flickorna fortfarande bättre.
            </seg>
            <seg n="6a956990">
              Den digitala klyfta som Monica Green beskriver handlar väldigt
              mycket om att pojkar i största allmänhet är sämre läsare. Det
              är ingen skillnad vare sig man läser böcker eller man läser på
              datorn.
            </seg>
            <seg n="db3cefd7">
              Monica Green talar om 1990-talets ITIS-projekt i romantiska ordalag.
              Jag tyckte att det var bra. Det handlade i hög grad om att det
              inte fanns någon utrustning i skolorna. ITIS-projektet handlade
              om att förse skolorna med utrustning, och den måste sedan moderniseras.
              Det var en massiv satsning för att i en första omgång förse skolorna
              med datorer och teknisk utrustning.
            </seg>
            <seg n="309a9ca5">
              Men vi är förbi den debatten, Monica Green. Eleverna går in på
              datorn, men nu handlar det om att de ska förstå det som finns
              där. Då är det traditionell skolundervisning som behövs. Om det
              står på en hemsida att Förintelsen, judeutrotningen, inte har
              existerat hjälper det inte att man kan knappa sig fram och läsa
              det. Man måste ha en allmänbildning med historiekunskaper för
              att förstå att det är fel. Det kritiska tänkandet handlar inte
              om teknisk kunskap eller tekniskt manövrerande. Det handlar om
              att man har kunskaper att förstå och ta till sig information.
              Det är detta som Skolverket och OECD skriver.
            </seg>
            <seg n="8f3771a6">
              Den digitala utvecklingen av svensk skola handlar, om vi ska
              tro Skolverket och OECD, och dem tror jag på, om vanliga grundläggande
              kunskaper i olika ämnen, så att man ska förstå det man läser.
            </seg>
            <seg n="730dc85d">
              När det gäller den tekniska utrustningen är det som med all annan
              infrastruktur i skolorna lokaler, böcker och allt annat har Socialdemokraterna
              bestämt att det är kommunerna som har ansvaret. Då är det 280
              kommuner som ansvarar för detta. Jag är emot kommunaliseringen
              och vill återförstatliga skolan, men om det nu är så bra med kommunalisering,
              Monica Green, varför kräver ni att jag ska peka med hela handen
              och rätta till det varje gång en kommun fattar ett felaktigt beslut?
              Varför är ni för den kommunaliserade skolan egentligen?
            </seg>
          </u>
          <note type="speaker" n="ecd14ffb">
            Anf. 32 MONICA GREEN (S):
          </note>
          <u who="monica_green_0b84cd" xml:id="i-7f881c2170c0791b-1" n="f9b8903d">
            <seg n="2db2c6d1">
              Herr talman! Det är vi för att vi tror på demokratin, och vi
              tycker att det ska synas hur man styr en kommun. Men det behövs
              i alla fall tydliga riktlinjer. Man kan inte lägga händerna på
              ryggen och säga att det är 280 kommuner som ska styra själva.
              Man kan som skolminister faktiskt tala om hur en nationell IT-strategi
              i skolan ska se ut.
            </seg>
            <seg n="fd88f31a">
              Om det nu är som Jan Björklund säger, att det är skolans resultat
              och kunskap som eleverna ska ha, är det ju synd att de tappar
              i det. Jag vet att Jan Björklund brukar säga att det är sossarnas
              fel. Det kommer han att säga i 20 år innan eleverna har vuxit
              upp. Han kommer alltid att skylla på sossarna, eller åtminstone
              i 20 år. Nu tappar eleverna i kunskap, och vi behöver rätta till
              det.
            </seg>
            <seg n="dda3eeb6">
              Det fiffiga med detta är att om eleverna har möjlighet till IT
              i skolan kan de förbättra sina kunskaper just för att det är ett
              så bra hjälpmedel. IT i sig är naturligtvis inte bara ett hjälpmedel
              utan en samhällsomvandlande kraft, men det är också ett mycket
              bra hjälpmedel, bland annat för de elever som har det svårt i
              skolan.
            </seg>
            <seg n="b3ed2a0f">
              Det finns en massa bra instrument för att stödja de eleverna,
              men då behöver lärarna kunna detta, och de känner ibland att de
              inte kan lika mycket som eleverna. Då känner de lite dåligt självförtroende
              och vågar inte riktigt ställa sig upp och undervisa eleverna.
              Det går dock att rätta till, för elever och lärare kan faktiskt
              tillsammans lära sig saker och ting och flytta fram positionerna
              i en klass ihop och stötta varandra.
            </seg>
            <seg n="00c13290">
              Det går alltså om man vill. Jag hoppas att Jan Björklund särskilt
              efter den här debatten vill fortsätta med att se till att Sverige
              ligger i framkant även när det gäller IT i skolan.
            </seg>
          </u>
          <note type="speaker" n="f7529fa8">
            Anf. 33 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-5001cb5b763b1102-1" n="614b3c75" next="i-728221a5bcfd87a1-1">
            <seg n="1f9aa348">
              Herr talman! Absolut, det är regeringens avsikt. Vi ska ligga
              i framkant när det gäller utbildningsresultat, också när det gäller
              digitala resultat. Då är det glädjande att vi ligger i framkant
              här, till skillnad för på många andra områden, där vår placering
              har rasat under decennier. Här ligger vi i framkant, och det ska
              vi fortsätta göra.
            </seg>
            <seg n="19c41aa4">
              Jag förstår att Monica Green inte har hunnit läsa den stora utvärdering
              från OECD och Skolverket som kommer i dag. Gå hem och läs den,
              så ska vi debattera det här på nytt. Då tror jag att vår gemensamma
              slutsats kommer att bli att det centrala för att lyfta resultatet
              när det gäller digital kompetens inte är handhavande av teknik
              utan läsförståelse, läskunskap och förmågan att sovra i all den
              information som finns på nätet.
            </seg>
            <seg n="a697bbed">
              Det är skillnad mellan information och kunskap. Information finns
              det ett överflöd av på nätet, men att vaska ut det som är nyttig
              kunskap är den förmåga som många elever saknar. Det handlar till
              sist om att vara en kunnig, allmänbildad person. Det är inte teknik
              och knapptryckande det handlar om.
            </seg>
            <seg n="2fe71828">
              Sedan måste det finnas teknik, naturligtvis, och där ligger Sverige
              också bra till, men jag är medveten om att kommunaliseringen innebär
              att villkoren ser olika ut i olika kommuner. Det måste väl ha
              varit själva idén med kommunalisering att det skulle se lite olika
              ut? Ska det se exakt likadant ut överallt bör skolan vara statlig.
              Det är min slutsats.
            </seg>
            <seg n="36d882c9">
              Det är inte jag som har bestämt om kommunaliseringen. Det är
              det andra som har gjort.
            </seg>
            <seg n="9ad4f1a4">
              Målet är att eleverna ska lära sig mycket. Vi ligger bra till.
              Ska vi förbättra oss ännu mer skriver OECD och Skolverket att
              det då inte handlar om teknisk kompetens utan om att eleverna
              ska ha en allmänbildning så att de kan sovra i informationen på
              nätet. Det är det som är det centrala att gå vidare med.
            </seg>
            <seg n="b9b5e4d9">
              Till sist, Monica Green, handlar det om att för att nå högsta
              möjliga mål också i digital förmåga återupprätta en kunskapsskola.
            </seg>
          </u>
          <note n="acc5436a">
            Överläggningen var härmed avslutad.
          </note>
          <note n="39f712ab">
            Ajournering
          </note>
          <note n="2fa5a81a">
            Kammaren beslutade kl. 11.05 på förslag av talmannen att ajournera
            förhandlingarna till kl. 13.00, då statsminister Fredrik Reinfeldt
            (M) skulle lämna information från Europeiska rådets möte den 23
            och 24 juni.
          </note>
          <u who="jan_björklund_minister_2007" xml:id="i-728221a5bcfd87a1-1" n="614b3c75" prev="i-5001cb5b763b1102-1">
            <seg n="eedf52d0">
              Återupptagna förhandlingar
            </seg>
          </u>
          <note n="3ee26076">
            Förhandlingarna återupptogs kl. 13.00.
          </note>
          <note n="3ed85710">
            7 § Information från regeringen om Europeiska rådets möte den
            23 och 24 juni
          </note>
          <note type="speaker" n="7524314c">
            Anf. 34 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-5001cb5b763b1102-2" n="a8159518" next="i-728221a5bcfd87a1-2">
            <seg n="0fb45e2b">
              Herr talman! Ärade ledamöter! EU:s stats- och regeringschefer
              möttes i torsdags och fredags för det sedvanliga midsommartoppmötet
              under ledning av den valde ordföranden Herman Van Rompuy. Det
              var ett toppmöte som hade att hantera de fortsatt svåra följderna
              av Europas finansiella och ekonomiska kris, denna gång framför
              allt i Grekland. Men det var ett toppmöte som också lyckades blicka
              framåt genom att diskutera de olika europeiska ekonomiska ramverk
              som successivt satts på plats för att undvika framtida kriser.
            </seg>
            <seg n="20e7ceb6">
              Den andra dominerande frågan på toppmötets dagordning var asyl-
              och migrationsfrågorna. Detta ledde till en längre diskussion
              om framför allt Schengenreglernas framtida utformning. Slutligen
              diskuterades också utvecklingen i Nordafrika och Mellanöstern.
            </seg>
            <seg n="0d9f6190">
              Herr talman! Under torsdagskvällen fördes en intressant diskussion
              om den framtida ekonomiska politik som olika medlemsländer avser
              att föra på grundval av den europeiska terminen och de landspecifika,
              icke-bindande rekommendationer som kommissionen har lämnat.
            </seg>
            <seg n="9c2e0cd2">
              Kommissionens rekommendationer lämnas mot bakgrund av de åtaganden
              som varje land gör inom ramen för dels EU 2020-strategin, dels
              EU:s tillväxt- och stabilitetspakt. Det ankommer på varje land
              i vilken utsträckning man väljer att återspegla kommissionens
              rekommendationer i den nationella budgetprocessen.
            </seg>
            <seg n="44d6da02">
              Denna process ledde fram till bra policydiskussioner och nyttiga
              genomlysningar där medlemsländernas politikval ibland ges beröm
              och ibland ifrågasätts, men där det fortsatt är varje medlemsland
              som slutligen, nationellt, väljer sin egen ansats.
            </seg>
            <seg n="bb352aca">
              Det är bra att Europeiska unionen på detta sätt dels vidtar åtgärder
              för att förbättra den ekonomiska disciplinen, dels stimulerar
              reformer för ökad tillväxt och sysselsättning.
            </seg>
            <seg n="dc7af1e2">
              Jag är övertygad om att med den europeiska terminen, regelpaketet
              om förstärkt ekonomisk styrning som vi hoppas kunna enas med Europaparlamentet
              om i juli och den nya permanenta krismekanismen, ESM, står Europa
              betydligt bättre rustat i detta än före den förra ekonomiska krisen.
            </seg>
            <seg n="da39a964">
              Herr talman! Vi står inför en avgörande vecka vad gäller det
              allvarliga ekonomiska läget i Grekland. De grekiska reformerna
              och sparåtgärderna ska nu parlamentsbehandlas och förhoppningsvis
              antas. Om så blir fallet har Grekland tagit ett litet steg framåt
              på en mycket lång och stenig väg.
            </seg>
            <seg n="2a25017d">
              Vid toppmötet överenskoms att om det grekiska parlamentet fattar
              beslut om sparpaketet kan dels delutbetalning göras på grundval
              av nuvarande stödpaket, dels utformningen av ett nytt stödpaket
              påbörjas.
            </seg>
            <seg n="a325d927">
              Europeiska rådet uppmanade alla politiska partier i Grekland
              att stödja stödpaketet och underströk att nationell enighet är
              en förutsättning för framgång.
            </seg>
            <seg n="d2b4c871">
              Vi enades också om att ge stöd åt kommissionens avsikt att hjälpa
              Grekland att bättre tillgodogöra sig existerande EU-medel.
            </seg>
            <seg n="ee4b5737">
              Grekland står inför stora utmaningar. Det kommer att krävas mycket
              långtgående ansträngningar och uppoffringar från den grekiska
              befolkningen. Vi vet själva hur lång tid det tog för Sverige att
              komma ur 90-talskrisen nästan ett decennium. Samtidigt är det
              också viktigt att påpeka att när väl reformåtgärderna sätts in
              kommer de positiva tecknen på vändning ofta snabbare än man tror.
            </seg>
            <seg n="6e098eae">
              Sammantaget välkomnar vi från svensk sida de ytterligare åtgärder
              som annonserats av den grekiska regeringen. I morgon vet vi om
              det grekiska parlamentet också står bakom detta. Om det inte sker
              kommer Grekland att stå inför ett mycket komplicerat läge.
            </seg>
          </u>
          <note n="1e02aade">
            Herr talman! Det andra frågekomplexet på Europeiska rådets dagordning
            rörde asyl- och migrationsrelaterade frågor.
          </note>
          <u who="fredrik_reinfeldt_minister_2006" xml:id="i-728221a5bcfd87a1-2" n="a8159518" prev="i-5001cb5b763b1102-2">
            <seg n="4ae5a3ca">
              Vi bekräftade målsättningen om att upprätta ett gemensamt europeiskt
              asylsystem 2012. Det blev dock en längre diskussion om det framtida
              Schengenregelverket, detta mot bakgrund av att regelverket utsatts
              för ett antal prövningar under den senaste tiden.
            </seg>
            <seg n="3f10f1f3">
              Ett antal länder har motsatt sig anslutning av Bulgarien och
              Rumänien på grund av bristande förtroende för hur rättsväsendet
              fungerar. Grekland har haft svårigheter att upprätthålla Schengenregelverket.
              Frankrike upprättade dessutom under en tid en form av ensidig
              och ifrågasatt personkontroll vid gränsen mot Italien i samband
              med flyktingströmmarna från Nordafrika under senvintern och våren.
            </seg>
            <seg n="b6eac4b3">
              I slutsatstexten konstateras nu att en mekanism ska introduceras
              för att svara upp i exceptionella situationer när Schengensamarbetet
              annars skulle riskeras. Denna mekanism innehåller en rad olika
              åtgärder inklusive inspektioner samt tekniskt och finansiellt
              stöd.
            </seg>
            <seg n="1dc1d934">
              En yttersta åtgärd inom ramen för denna mekanism är att förstärka
              inre gränskontroller i en kritisk situation. Det var denna yttersta
              åtgärd som föranledde den längre diskussionen.
            </seg>
            <seg n="df7c1aeb">
              Från svensk sida har vi hela tiden instämt i att det utvärderingssystem
              som finns inom ramen för Schengensamarbetet behöver förbättras.
              Om Schengenreglerna fungerar bättre värnas också EU:s fria rörlighet
              för personer.
            </seg>
            <seg n="0a61720f">
              Däremot var jag vid toppmötet mycket tydlig med att möjligheten
              att tillfälligt upprätta inre gränskontroller inte får missbrukas
              för att utestänga tredjelandsmedborgare på ett godtyckligt sätt.
              Referensen till just tredjelandsmedborgare har därför utgått från
              nuvarande slutsatstext, och det refereras i stället till specifika
              objektiva kriterier och gemensam utvärdering.
            </seg>
            <seg n="69f703d7">
              Detta är bra. Det hade varit olyckligt om toppmötet sänt ut signaler
              om ett alltmer slutet Europa, när vi i stället bör arbeta för
              det motsatta. Europeiska unionen måste fortsatt säkerställa ett
              humant och rättssäkert mottagande av asylsökande och flyktingar.
              Vi har dessutom ett allt större behov av arbetskraftsinvandring.
            </seg>
            <seg n="39a5667f">
              Herr talman! Toppmötet inbjöd till nödvändiga beslut för att
              i slutet av juni slutföra medlemskapsförhandlingarna med Kroatien.
              Målsättningen är att man ska kunna underteckna anslutningsfördraget
              före årets slut.
            </seg>
            <seg n="0c82ddc1">
              Vi välkomnade också gripandet av Ratko Mladić som ett positivt
              steg framåt för Serbiens EU-perspektiv.
            </seg>
            <seg n="b17dde58">
              Slutligen diskuterades utvecklingen i Nordafrika och Mellanöstern.
              Vi fördömde bland annat mycket starkt det oacceptabla förtryck
              och våld som fortsätter att utövas i Syrien.
            </seg>
            <seg n="d721ed25">
              Med detta sagt är jag redo att ta del av kammarens synpunkter
              och besvara dess frågor.
            </seg>
          </u>
          <note type="speaker" n="b3d6344c">
            Anf. 35 MARIE GRANLUND (S):
          </note>
          <u who="marie_granlund_4072fd" xml:id="i-837479beb0ac33b0-3" n="48967461">
            <seg n="5ec5f226">
              Herr talman! Tack, statsministern, för redogörelsen! Det var
              många intressanta frågor på toppmötet, och vi avser att komma
              tillbaka vid ett senare tillfälle och diskutera inre gränser,
              som är en väldigt viktig fråga.
            </seg>
            <seg n="95e9f4ab">
              Då tiden är knapp tänkte jag koncentrera mig på ekonomin i Europa.
              Ordning och reda i ekonomin är självklart fundamentalt. Stabilitetspakten
              EU 2020 och den europeiska terminen blir förhoppningsvis kraftfulla
              verktyg för att se till att få ordning och reda i den europeiska
              ekonomin.
            </seg>
            <seg n="4f10659e">
              Man kan läsa i medier att statsministern nu har uttalat sig positivt
              till att vi ska gå med i Euro plus-pakten, och då skulle jag vilja
              fråga hur analysen är gjord. Många tycker ju, till exempel nationalekonomen
              Lars Calmfors, att det är ett hafsverk och att det redan finns
              strukturer för hur man ska jobba med det här. Jag undrar vad det
              är som har gjort att statsministern har vänt och helt plötsligt
              bejakar detta med hull och hår. Det finns självklart fortfarande
              stora invändningar, som lönebildning, pensioner och annat, som
              står på dagordningen för Euro plus-pakten.
            </seg>
          </u>
          <note type="speaker" n="63239ceb">
            Anf. 36 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-6" n="a8159518">
            <seg n="e5b038ee">
              Herr talman! Jag har nog inte sagt någonting annat än det vi
              har sagt hela tiden. Euro plus-pakten, som inrättades tidigare
              i vår, är väl ytterligare ett exempel på ett reformprocessliknande
              instrument, som vi alltså har flera av inom EU-samarbetet. Marie
              Granlund nämnde några av dem. Det är Agenda 2020, den europiska
              terminen, som vi här återrapporterar, och i grunden också stabilitets-
              och tillväxtpakten.
            </seg>
            <seg n="414b947d">
              Det är i grunden bra om vi på detta sätt får ramverksliknande
              konstruktioner som betonar tillväxt och jobbskapande, som betonar
              både hur EU-samarbetet kan möjliggöra detta och nationellt ansvarstagande
              inom den ramen.
            </seg>
            <seg n="b3bf7ecf">
              Jag har väldigt svårt att se att Euro plus-pakten skulle vara
              så väldigt avvikande i den delen. Men jag har också markerat det
              är förmodligen i samma tidningsartikel att vi fortsatt har anmält
              att Sverige står utanför givet att vi inte har ett parlamentariskt
              stöd för att Sverige ska vara med.
            </seg>
            <seg n="fd67241c">
              Går man igenom hur Euro plus-pakten är uppbyggd är det svårt
              att se att det är stora skillnader jämfört med den europeiska
              terminen eller Agenda 2020.
            </seg>
            <seg n="ee9ac8a3">
              Det leder säkert till diskussioner om vilken av alla dessa strukturer
              vi ska följa. Det var också en av middagsdiskussionerna. Vi har
              nu många former av strukturer för reformprocesserna. Grundproblemet
              har kanske snarare varit att länderna är för dåliga på att genomföra
              reformer som leder till stabilitet i offentliga finanser och skapar
              jobb.
            </seg>
          </u>
          <note type="speaker" n="0d744126">
            Anf. 37 MARIE GRANLUND (S):
          </note>
          <u who="marie_granlund_4072fd" xml:id="i-837479beb0ac33b0-4" n="48967461">
            <seg n="7f226d3d">
              Herr talman! Jag tackar statsministern för svaret. Att döma av
              det statsministern säger tycker han att vi ska gå med. Hyser inte
              statsministern oro för att några länder hela tiden driver det
              europeiska arbetet vilket i och för sig ibland kan vara positivt
              och att det saknas en demokratisk process?
            </seg>
            <seg n="83bc629d">
              Hela EU-samarbetet håller på att förändras utan en genomgripande
              diskussion. Det kommer att vara till förfång för det europeiska
              projektet framöver. Legitimiteten är milt uttryckt inte på topp
              just nu. Vi som tror på den europeiska idén skulle tjäna på en
              grundläggande demokratisk debatt såväl i Europeiska unionen som
              i Sveriges riksdag om hur vi ska utveckla EU.
            </seg>
          </u>
          <note type="speaker" n="00d95293">
            Anf. 38 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-7" n="a8159518">
            <seg n="d4152d4d">
              Herr talman! Mitt intryck är att dessa frågor diskuteras konstant
              inom EU. Man ska dock inte underskatta att det pågår en ganska
              traditionell maktkamp om var beslut ska fattas och om vilken institution
              som ska ha inflytande.
            </seg>
            <seg n="566a8237">
              I Sveriges riksdag är höjden av demokrati att riksdagen fattar
              beslut. Det är lätt att säga här. Det går dock ofta på tvärs med
              demokrati på europeisk grund där många menar att Europaparlamentet
              och övernationella institutioner ska ha större inflytande, vilket
              medför att Sveriges riksdag får mindre att säga till om. Demokrati
              för vem, blir då frågan. Vem ska ha inflytande?
            </seg>
            <seg n="320b852f">
              Många av dessa processer som kommer till återspeglar precis denna
              diskussion. Flyttar man sig mellan olika institutioner ser man
              att de ibland anpassar budskapet efter detta.
            </seg>
            <seg n="9f279605">
              Sverige valde att stå utanför Euro plus-pakten i dess mest urdemokratiska
              form eftersom det inte fanns stöd i Sveriges riksdag för Sveriges
              inträde. Vi är ett av fyra länder som står utanför. De övriga
              23 har gått in i processen.
            </seg>
            <seg n="f0c1fc36">
              Ser man på sättet att arbeta liknar det andra reformprocesser
              vi har. Det har uttryckts en oro för att det skulle komma i konflikt
              med svensk lönebildning. Jag har noga följt diskussionen om det
              så kallade lagstiftningspaket som kommissionen har lagt fram.
              Där har vi och Socialdemokraterna med förenade krafter kunnat
              få in formuleringar som tydligt markerar behov av respekt för
              svensk lönebildningsmodell på ett sätt som jag tycker att vi har
              anledning att välkomna.
            </seg>
            <seg n="ad37260a">
              Vi ska inte framställa det som att det inte finns människor som
              lyssnar i Europa och att demokrati bara råder när vi själva fattar
              beslut här i Sverige. Jag tycker inte det. I den aktuella processen
              visade vi att vi kan behöva arbeta gränsöverskridande men att
              vi också kan få med skrivningar och referenser som visar respekt
              för det som är vår särart. Vi visade det i denna struktur, och
              jag är övertygad om att det skulle gå även i andra strukturer
              om bara viljan finns.
            </seg>
          </u>
          <note type="speaker" n="e65ba54c">
            Anf. 39 GUSTAV BLIX (M):
          </note>
          <u who="gustav_blix_fd11c4" xml:id="i-85024be517678525-0" n="f692accc">
            <seg n="5b546192">
              Herr talman! Jag tackar statsministern för återrapporten. Den
              ekonomiska krisen har varit en av de viktigaste frågorna på dagordningen
              på Europeiska rådet, men diskussionen kommer inte att stanna där.
              Som statsministern nämnde pågår också en institutionell kamp om
              hur framtiden ska formas i Europa.
            </seg>
            <seg n="92c1f115">
              En viktig fråga är hur Europas nästa flerårsbudget ska se ut.
              Europaparlamentet satte för ett par veckor sedan ned foten och
              lade fram ett förslag på hur man tycker att flerårsbudgeten från
              2013 ska se ut.
            </seg>
            <seg n="11119139">
              I detta arbete har Moderaterna i Bryssel, precis som här hemma,
              drivit hårt att budgeten ska präglas av framtidssatsningar på
              forskning och infrastruktur och att det ska ske på ett ansvarsfullt
              sätt. Vi vill flytta pengar från dagens stora jordbruksstöd och
              regionalstöd och till nya satsningar. Detta säger Europaparlamentet
              nej till. Man vill i stället höja nivån med 5 procent, vilket
              för svensk del skulle motsvara en kostnadsökning på kanske över
              1 miljard kronor.
            </seg>
            <seg n="51b54f57">
              Moderaterna och de andra allianspartierna sade nej, men förvånande
              nog röstade Socialdemokraterna, Vänstern och Miljöpartiet ja till
              slutförslaget till budget. Det tycker vi är en ansvarslös position,
              men oavsett är det viktigt att vi får till stånd en fördjupad
              gemensam marknad och också en fungerande framtidsbudget.
            </seg>
            <seg n="ecf2aeb5">
              Hur ser statsministern på förutsättningarna att få en EU-budget
              som stärker Europas konkurrenskraft och innehåller de satsningar
              som behövs?
            </seg>
          </u>
          <note type="speaker" n="f959731e">
            Anf. 40 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-8" n="a8159518">
            <seg n="48ab069d">
              Herr talman! Detta diskuterades inte på toppmötet, men det förs
              givetvis en diskussion i korridorerna eftersom det är en fråga
              som vi kommer att leva med det kommande året.
            </seg>
            <seg n="8cb2606e">
              Kommissionen förväntas lägga fram ett budgetförslag i morgon
              eller dagen därpå. Vi får väl avvakta det, men det talas om att
              expandera budgeten. Det har också varit signalen från Europaparlamentet.
            </seg>
            <seg n="10264b1d">
              Det inkommande polska ordförandeskapet har givetvis för avsikt
              att jobba mycket med budgeten, men bedömningen är att det snarare
              blir det därpå följande danska eller till och med det därpå följande
              cypriotiska ordförandeskapet som slutgiltigt har att föra budgetförhandlingarna,
              som brukar vara svåra, i hamn.
            </seg>
            <seg n="1fb3b2a5">
              De utgångspunkter som Gustav Blix redogjorde för betraktar jag
              som ganska brett stödda svenska ståndpunkter. Vi skulle vilja
              se en modernisering, en minskning av subventioner som grund för
              EU-politiken, framför allt gäller det subventioner som riktas
              till EU:s medlemsländer. Givet alla frågor om Agenda 2020, Euro
              plus-pakten och alla reformprocesser som drivs inom EU vore det
              klokt om också budgeten understöder det som är tillväxtfrämjande.
              Det vore något märkligt att ha en annan inriktning på budgeten
              än på alla reformprocesser.
            </seg>
            <seg n="c3a66e70">
              Vi kommer att behöva återkomma till detta. Det som till slut
              kommer att fälla ett avgörande är att Sverige är en av EU:s största
              nettobidragsgivare, och alla ökningar kan förutsättas ta reformutrymme
              här i Sverige. Detta måste vi föra en diskussion om. Vill vi göra
              satsningar i EU:s olika budgetar eller har vi andra synpunkter
              på hur vi ska använda svenska skattebetalares pengar?
            </seg>
          </u>
          <note type="speaker" n="27d55d93">
            Anf. 41 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-471f27079c51f3e4-0" n="85baaad8">
            <seg n="7e68ee58">
              Herr talman! Jag tackar statsministern för återrapporten. En
              stor del av diskussionen under toppmötet kretsade självfallet
              runt krisen i Grekland. Så har det låtit i ganska många återrapporter
              i kammaren från olika toppmöten där kriser i olika EU-länder har
              dominerat diskussionen.
            </seg>
            <seg n="5c2c8abc">
              Detta är självklart bekymmersamt för de länder som berörs men
              också för Europa som helhet. Ständiga akututtryckningar gör det
              svårare att lyfta blicken och se vilka framtidsutmaningar som
              behöver tacklas och hur man skulle kunna rusta Europa bättre inför
              kommande kriser.
            </seg>
            <seg n="b63ac3cd">
              Jag har oroats mycket av att klimatfrågan verkar ha hamnat längre
              och längre ned på dagordningen ju längre tiden gått sedan FN:s
              toppmöte i Köpenhamn.
            </seg>
            <seg n="86461505">
              En annan näraliggande fråga är hur man rent konkret undviker
              liknande kriser som den vi varit inne i. Vi nås av rapporter från
              olika EU-länder, Frankrike, Storbritannien och även Sverige, att
              bonusnivåerna inom banksystemet är uppe på samma nivåer som de
              var före finanskrisen och att det kortsiktiga risktagandet åter
              har tagit över.
            </seg>
            <seg n="8ed02b16">
              Vilka diskussioner förs om detta i EU-kretsen? Hur ser man till
              att reglera bank- och finanssektorn så att man undviker ett kortsiktigt
              risktagande och ännu en kris?
            </seg>
          </u>
          <note type="speaker" n="2bae2e09">
            Anf. 42 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-9" n="a8159518">
            <seg n="5b1fba64">
              Herr talman! Möjligen beskriver Gustav Fridolin korrekt hur ett
              sådant här toppmöte återreflekteras. Man kan notera att det var
              en viss medieförskjutning mot krisbeskrivning jämfört med vad
              det de facto talades om inne på mötet. Vi var mycket mer inriktade
              på att gå igenom den så kallade europeiska terminen som innehåller
              kommissionens olika länderförslag om hur man ska få bättre reformprocesser.
              Vid andra möten diskuterade vi ett av Agenda 2020:s huvudmål som
              är klimatmålen och hur vi ska nå dem. Europa har legalt bindande
              reduktionsmål för växthusgaser och är ensamt i världen om att
              arbeta gränsöverskridande med detta.
            </seg>
            <seg n="548e98a9">
              Jag delar helt uppfattningen att det är samtalen och hållfastheten
              i reformprocesserna som avgör att man inte hamnar i kris.
            </seg>
            <seg n="4ce71b55">
              Det är sällan det har samma intresse som att förmedla känslan
              av ständigt återkommande krishantering.
            </seg>
            <seg n="a058db18">
              Vi har varit måna om att säga att vi tyckte att vi i krisens
              storm såg ett försök att förändra samhällsuppbyggnaden på ett
              sätt som vi inte kunde acceptera. I bank- och finansiella institutioner
              ansåg man att vinster kunde hamna i egna fickor, det vill säga
              hos ägare och anställda, ofta i form av generösa bonussystem,
              medan förluster skulle täckas av skattebetalare eller skjutas
              ut ur den finansiella institutionen. Om man inte önskar den ordningen,
              men inser att finansiella institutioner ändå behövs för att marknadsekonomi
              och gränsöverskridande handel ska fungera har vi kommit fram till
              slutsatsen att vi måste öka motståndskraften i finansiella system
              genom att öka deras ansvarstagande för egna risker. Det är därför
              vi har lagt en stabilitetsavgift på finansiella marknader, det
              är därför vi diskuterar att höja kapitaltäckningsgraden och det
              är därför vi har gjort en lång rad reformer för att öka transparens
              och kontroll av vårt finansiella system. Det började vi med i
              Sverige redan på 90-talet. Många länder har lärt och följt efter
              och gjort egna lösningar i den riktningen. Mer kommer att följa.
              Det är viktigt att det görs.
            </seg>
          </u>
          <note type="speaker" n="2ce5ac87">
            Anf. 43 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-471f27079c51f3e4-1" n="85baaad8">
            <seg n="cdd8e263">
              Herr talman! Problembeskrivningen verkar vi till del vara ense
              om. I enskilda fall kan vi se hur EU agerar när länder är i kris.
              De aktörer, finansmarknader och banker som har varit med och skapat
              krisen bär en liten, om någon, del av kostnaderna för att lösa
              ut krisen. Notan skrivs snarare ut på Europas skattebetalare.
              Då uppstår givetvis ett problem. Om man inte behöver betala för
              de problem man har åstadkommit har man ingen anledning att lära
              för framtiden. Jag tror att vi måste se om vi inte kan hitta en
              bättre bördefördelning när EU-länder hamnar i den typ av kriser
              som Grekland just nu är i.
            </seg>
            <seg n="86ad76f9">
              Hur skulle det kunna se ut, statsministern?
            </seg>
          </u>
          <note type="speaker" n="2f988cec">
            Anf. 44 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-10" n="a8159518">
            <seg n="dfcdf524">
              Herr talman! Vi ska inte beskriva det som att vi har hittat alla
              svar. Det är mycket komplicerad materia. Men det här är den ordning
              vi tänker oss:
            </seg>
            <seg n="ef5aeb4d">
              En bank i Sverige som hamnar i problem och söker stöd av statsmakten
              får inte ta del av skattebetalarnas pengar med mindre än att vi
              kräver tillbaka ägande, alltså röststarka aktier ur den finansiella
              institutionen. Vi har sagt att det är lämpligt. I realiteten överför
              det ägandet av en bank eller finansiell institution till staten.
              Om vi sedan snabbt återför den till marknaden och gör det på ett
              ansvarsfullt sätt har det visat sig att priset för det man sätter
              tillbaka ofta är bättre än det man tog in. Det skadar inte skattebetalarnas
              intressen. Till det begär vi av institutioner, kopplat till det
              risktagande de har, att de bygger upp egna stabilitetsfonder.
              Om de har förluster ska de ha egna stora fonder som täcker förlusterna
              så att de inte omedelbart säger att de har så litet eget kapital
              att de direkt söker stöd när de hamnar i problem. Det är stabilitetsavgiften
              till för.
            </seg>
            <seg n="7a9b6b8d">
              Vi har signalerat att vi också tittar på att höja kapitaltäckningskravet.
              Det innebär att öka den egna ägarandelen så att man förutom fonderna
              har mer ägarresurser för att kunna täcka risk och förlust. Detta
              syftar till att minska riskerna för att skattebetalarna får träda
              in. Jag har inte sagt att det finns ett perfekt system och att
              det inte finns någon risk för skattebetalarna. Genom vår finanskrishantering
              visade vi att de svenska skattebetalarna snarare hamnade på plus
              än på minus. Det är inte i det här landet som skattebetalarna
              har betalat för en krasch i banksektorn; det är i andra länder.
              Det bottnar delvis i att vi har lång erfarenhet och har gjort
              många förändringar. Mer kommer att följa.
            </seg>
          </u>
          <note type="speaker" n="1915a9cc">
            Anf. 45 CHRISTER WINBÄCK (FP):
          </note>
          <u who="christer_winback_491450" xml:id="i-1806bc8c12e2981a-0" n="126ed9f8">
            <seg n="92926151">
              Herr talman! Tack, statsministern, för rapporten.
            </seg>
            <seg n="6afdd0b6">
              Nyligen svalt 63 personer ihjäl på en båt i Medelhavet. En av
              de överlevande berättade att han överlevde de sista dagarna genom
              att dricka sin egen urin och äta två tuber tandkräm. Båten hade
              slut på bränsle, och de kunde inte ta sig i land. Nödsignaler
              skickades. Efteråt kunde de nio som överlevde de 16 dagarna utan
              vatten och mat berätta att såväl en fransk Natobåt som en helikopter
              med ordet Army tryckt på sidan rört sig i närheten av båten. Trots
              detta kom ingen till undsättning.
            </seg>
            <seg n="4b52e2ea">
              Nästan varje vecka kan vi läsa om flyktingar som drunknar och
              kroppar som flyter i land på stränder runt Medelhavet. Detta är
              naturligtvis helt oacceptabelt. Vi måste stå upp för en god och
              human flyktingpolitik och göra vårt yttersta för att människor
              i nöd inte ska drunkna eller fara illa.
            </seg>
            <seg n="4b812e2e">
              Jag har vid flera tidigare återrapporter frågat statsministern
              vad vi gör. Jag har fått goda svar av statsministern att Sverige
              är pådrivande i dessa frågor. Jag vet att EU arbetar med frågorna;
              statsministern nämnde det. Läget är nu mer akut än tidigare, så
              min fråga till statsministern är: Vad kan vi ytterligare göra
              och kräva att EU ska göra för att öka sitt engagemang och rädda
              de flyktingar som annars riskerar att gå en kvalfylld död till
              mötes?
            </seg>
          </u>
          <note type="speaker" n="51f48241">
            Anf. 46 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-11" n="a8159518">
            <seg n="70a391b1">
              Herr talman! Ansvaret för migrationspolitiken inom EU är formulerat
              i det så kallade Helsingforssprogrammet som antogs under det svenska
              ordförandeskapet och som kommissionären Cecilia Malmström från
              Sverige är ansvarig för i kommissionen. Vi menar att det dokumentet
              på ett balanserat sätt försöker möta den här problematiken. Det
              är en blandning av att öppna för bättre förutsättningar för legala
              migrationsströmmar, bejaka människors vilja att komma till bättre
              förutsättningar och arbete i ett annat land än det egna och en
              tydlighet och fasthet i asyl- och migrationspolitiken när det
              gäller att respektera olika former av regelverk. Vår politik syftar
              till att vi ska ha en gemensam asylpolitik från 2012. Gemensam
              asylpolitik betyder att varhelst man söker asyl i Europa ska man
              få samma mottagande, och det ska leda till samma resultat. Det
              ska alltså finnas en rättssäkerhet i prövningen. Det finns anledning
              att ifrågasätta om vi är där.
            </seg>
            <seg n="298d147f">
              Vi vill att det som arbetas fram ska leda till det. Man ska få
              samma behandling, och resultatet ska bli detsamma. Vi uppmuntrar
              länder att till det koppla en reformering av förutsättningarna
              för legala migrationsströmmar. Det är ju mycket en arbetskraftsrörelse
              fattiga människor i Afrika vill söka jobb i Europa. Det finns
              naturligtvis också exempel på asylsökande med flyktingskäl.
            </seg>
            <seg n="a30f6788">
              Man kan inte korrekt återge den europeiska debatten genom att
              enbart säga det jag sade nu. Det är nog mycket den svenska positionen.
              I debatterna i Europa handlar det om att förstärka kustbevakning
              och kontrollmöjligheter och tidigt stoppa och återsända dem som
              försöker ta sig över Medelhavet. I takt med att det har blivit
              ett växande problem har det blivit alltmer tydligt att många tycker
              att det ska vara mer av kontroll och patrullbåtar. Det är viktigt
              att påpeka det präglade midsommarhelgens toppmöte att Sverige
              upprätthåller den syn som vi tycker återspeglas i Helsingforssprogrammet
              och som jag tycker att vi fick genomslag för i texterna.
            </seg>
          </u>
          <note type="speaker" n="09be7be6">
            Anf. 47 CHRISTER WINBÄCK (FP):
          </note>
          <u who="christer_winback_491450" xml:id="i-1806bc8c12e2981a-1" n="126ed9f8">
            <seg n="96425cc7">
              Herr talman! När EU grundades var ledorden solidaritet, tolerans
              och ömsesidig respekt mellan människor och länder. Därför är det
              beklagligt att läsa om länder i EU som inte känner samma ansvar
              som Sverige för den typen av politik. Vi har många gånger läst
              om hur man reagerar, exempelvis i Italien där Lampedusa just nu
              tar emot många flyktingar. Det är viktigt att EU står upp som
              en enhet för att hjälpa och stödja så att vi får en fungerande
              flyktingmottagning. Det är också viktigt att EU:s gränsbyrå Frontex
              arbetar för att stödja och hjälpa de flyktingar som är i nöd,
              snarare än att hindra dem från att komma in. Det är ju en senare
              process att se om de ska få stanna kvar i EU eller inte. Under
              det akuta flyktingmottagandet måste man sträva efter att rädda
              liv.
            </seg>
            <seg n="4a2cf2f3">
              Det är viktigt att Sverige går före och ser till att humanitet
              och mänskliga rättigheter står i fokus. Därför är jag glad att
              Sverige har det som ledstjärna.
            </seg>
          </u>
          <note type="speaker" n="30dac570">
            Anf. 48 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-12" n="a8159518">
            <seg n="881b09fd">
              Herr talman! Jag instämmer i det. Diskussionen har gällt förutsättningar
              för vidarebosättningsstöd apropå solidaritet. Solidaritetsordet
              används i betydelsen ett Europa solidariskt mot andra delar av
              världen, det vill säga möjligheten att komma hit. I EU-sammanhang
              används det ofta för att säga att andra borde hjälpa ett enskilt
              medlemsland för att de anser att de har fått en oproportionerlig
              del av olika former av migrationsströmmar.
            </seg>
            <seg n="9c47586a">
              Man bör notera att det inte bara sker migrationsströmmar över
              Medelhavet, från Afrika till södra Europa.
            </seg>
            <seg n="54616ce6">
              Tvärtom kan man påpeka att många av migrationsströmmarna sker
              i norra Afrika med de förändringar som nu sker i Nordafrika och
              inte upp mot Europa.
            </seg>
            <seg n="6b5eac02">
              I stället har vi stora migrationsströmmar som via flygrörelser
              kommer in till andra delar av Europa, till exempel Sverige. Vi
              har också migrationsströmmar som kommer österifrån.
            </seg>
            <seg n="af61dfa5">
              Det är först när man visar hela denna bild som man får mer klart
              för sig att detta är ett förhållande som hela Europa måste arbeta
              med och med de utgångspunkter som jag tycker finns återgivna i
              Helsingforssprogrammet och mycket av det som har varit viktigt
              för svensk syn på asyl- och migrationspolitik.
            </seg>
          </u>
          <note type="speaker" n="59dddb9c">
            Anf. 49 KERSTIN LUNDGREN (C):
          </note>
          <u who="kerstin_lundgren_736c5a" xml:id="i-a070c5907633e8b0-0" n="4009692b">
            <seg n="8435fdf6">
              Herr talman! Jag tackar statsministern för återrapporten. Den
              berörde bland annat den arabiska våren som vi alla hoppas ska
              övergå till en arabisk sommar med demokrati och frihet och möjligheter
              för människor att forma sin verklighet.
            </seg>
            <seg n="04ceec43">
              Mellanöstern och Nordafrika togs upp på toppmötet. Det är naturligtvis
              oerhört viktigt att sända ut tydliga signaler till hela området
              att straffrihet inte ska råda och att brott mot mänskligheten
              inte får passera utan att världssamfundet är tydligt när det gäller
              rättsinstrument.
            </seg>
            <seg n="7166d71c">
              Jag undrar om statsministern kan ge lite mer kött på benen än
              vad som finns i toppmötesrapporten vad gäller just synen på straffrihet
              och möjligheterna att också få en aktion i säkerhetsrådet för
              att i likhet med vad gäller Libyen kunna ge ICC ett uppdrag att
              granska de olika aktörerna och försöka nå framgång när det gäller
              att komma till rätta med straffrihet och eventuella brott mot
              mänskligheten. Syrien är ett mycket tydligt exempel.
            </seg>
          </u>
          <note type="speaker" n="c2394aab">
            Anf. 50 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-13" n="a8159518">
            <seg n="1a7b27af">
              Herr talman! Detta diskuterades egentligen inte heller på toppmötet
              i kontexten av det problem som naturligtvis är väl bekant, nämligen
              känslan av straffrihet kopplad till olika former av övergrepp
              i olika delar av världen. Möjligen kan man, jämfört med för ett
              par decennier sedan, se att det sitter mer trångt att vara diktator
              och att bete sig illa i olika konflikter därför att fler och fler
              faktiskt får ställas till svars för vad som förr i tiden betraktades
              som slutna länders egna angelägenheter. Här har det så att säga
              skett en tydlig förskjutning, inte minst via processerna i Haag.
            </seg>
            <seg n="a66fd93a">
              Men det fördes inte någon längre diskussion om detta. Det finns
              snarare fördömanden av våldsanvändningen i Syrien och skrivningar
              om detta. Men det vore fel av mig att beskriva det som att vi
              hade långa diskussioner om detta nu.
            </seg>
            <seg n="c9342d20">
              Det är en krissituation som vi följer i Syrien, och det är en
              stor risk för en eskalering och för en ökad våldsanvändning. Det
              finns all anledning att ha en stor vaksamhet på detta nu när sommaren
              kommer.
            </seg>
          </u>
          <note type="speaker" n="7dc81dcc">
            Anf. 51 KERSTIN LUNDGREN (C):
          </note>
          <u who="kerstin_lundgren_736c5a" xml:id="i-a070c5907633e8b0-1" n="4009692b">
            <seg n="0de84f01">
              Herr talman! Jag tackar för svaret. Men det fanns ett uttalande
              om fullt stöd för ansträngningarna när det gäller FN:s säkerhetsråds
              möjligheter att ta sitt ansvar. Jag utgår från att det i detta
              fanns både diplomatiska insatser och ekonomiska sanktioner men
              också möjligheten att möta det som gjordes när det gäller Libyen
              i fråga om straffrihet.
            </seg>
            <seg n="b1749823">
              Jag undrar om det verkligen inte fanns mer än vad som sägs här
              i den diskussionen när det gäller just uppdraget till FN:s säkerhetsråd.
              Det är naturligtvis helt avgörande att EU är aktiv och driver
              på för att få fram en sådan resolution också när det gäller Syrien.
            </seg>
          </u>
          <note type="speaker" n="99ed6b28">
            Anf. 52 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-14" n="a8159518">
            <seg n="eb9457a8">
              Herr talman! Kring detta kan man ha många åsikter, men den korrekta
              återrapporteringen av toppmötet är att sådana diskussioner inte
              fördes. Sedan finns den typen av skrivningar. Men detta presenterades
              som en skrivning med de referenser som Kerstin Lundgren har gjort,
              men det ledde inte till någon annan diskussion än en som gällde
              oron för våldseskalering och snarare trupprörelser inne i Syrien.
              Det var möjligen det som det fördes en kort diskussion om.
            </seg>
          </u>
          <note type="speaker" n="2f01480a">
            Anf. 53 WILLIAM PETZÄLL (SD):
          </note>
          <u who="unknown" xml:id="i-0dc97cce304f4768-15" n="5c73dbb2">
            <seg n="17bd497e">
              Herr talman! Jag tackar statsministern för återrapporteringen.
            </seg>
            <seg n="998bbd1b">
              När man talar om gemensamt ansvar, solidaritet och ökat praktiskt
              samarbete i rådsslutsatserna undrar jag hur man har tänkt sig
              det när reglerna samtidigt ska främja ömsesidigt förtroende just
              mellan medlemsstaterna.
            </seg>
            <seg n="939d6e24">
              Italien meddelade uppehållstillstånd, vilket statsministern också
              påpekade, till en ganska stor mängd tunisier som bland annat ville
              arbeta i Frankrike. Det höll på att äventyra stora delar av Schengensamarbetet.
              Tydligen var det så att Frankrike förlorade förtroendet för Italien
              och införde vissa restriktioner vid gränserna.
            </seg>
            <seg n="cbed9f18">
              EU ska inom ramen för grannskapspolitiken ha en gemensam syn
              på rörlighet och antal gästarbetare, studenter och säsongsarbetare.
              Länderna kommer att ha ett gemensamt asylsystem med enhetliga
              bedömningar. Utifrån detta är det ganska uppenbart att det kommer
              att leda till att medlemsstaterna tvingas ha en och samma syn
              på hur många personer av alla dessa kategorier som ska ha rätt
              att få tillträde till EU.
            </seg>
            <seg n="c5ea57ef">
              Min fråga till statsministern mot bakgrund av detta är om han
              ser att en konsekvens av detta kan bli att Sverige blir tvunget
              att överge sin i förhållande till övriga Europa ganska extrema
              invandringspolitik.
            </seg>
            <seg n="737208be">
              En annan fråga är: Hur ser övriga EU-länder på Sveriges förhållandevis
              slapphänta migrationspolitik?
            </seg>
          </u>
          <note type="speaker" n="1492fab7">
            Anf. 54 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-16" n="a8159518">
            <seg n="b1f00e2c">
              Herr talman! Det som här kallas för slapphänt kanske man med
              andra ord kan säga är att vi lever upp till olika internationella
              konventioner som har ingåtts i olika internationella forum och
              som försöker säkerställa att det finns en humanitet i vår värld
              när det gäller människors möjligheter att komma bort från förtryck
              och regimer eller olika krigsherrar eller vad det nu kan tänkas
              vara som våldför sig på människor och hotar dem till livet på
              olika sätt.
            </seg>
            <seg n="2656ea2b">
              Det som EU försöker diskutera är att vi inom ramen för EU-systemet
              ska ha en tredjelandsgräns, alltså en gräns som går mot länder
              utanför Europeiska unionen. Det blir än viktigare när vi har en
              Schengenöverenskommelse som är effektuerad, alltså på plats, för
              åtminstone delar av EU där vi har fri rörlighet. Då är det viktigt
              att denna tredjelandsgräns naturligtvis håller samma typ av kvalitet
              och att man arbetar på samma sätt varhelst den än uppträder.
            </seg>
            <seg n="dcb99c2b">
              Sedan har jag uttryckt, vilket också finns återgivet i slutsatserna,
              att vi till detta vill koppla ambitionen med gemensamma asylsystem
              från 2012. Då är syftet helt enkelt att man ska möta samma svar
              och samma process varhelst man söker asyl inom EU.
            </seg>
            <seg n="d22cc9ea">
              Vår uppfattning är att om detta görs med konsekvens kommer det
              snarare att vara så att asylprövningarna sprids mer över Europa
              i ett läge där de kanske fram till nu snarare har varit tydligt
              mer inriktade på till exempel Sverige. Men det vet vi inte, och
              det beror på att det inte är någon som sitter och räknar personer
              och säger: Nu har det blivit de 25 vi sade, och nu är det slut.
            </seg>
            <seg n="39077ea0">
              Detta börjar i stället i andra ändan, nämligen i människors sökande
              efter frihet och ett bättre liv och vad som sker i omvärlden.
              Det är bara att titta på hur strömmarna till Sverige ser ut. De
              är mycket en reflexion av var någonstans i världen det är oroligt.
              Uppstår det krig och konflikter leder det till att människor flyr.
              Vill man inte att det ska vara så får man helt enkelt se till
              att undanröja grunderna för krig och konflikter och skapa en bättre
              värld med tryggare förhållanden. Fram till dess att vi har åstadkommit
              det tycker jag att det är naturligt att det ska finnas humanitet
              och öppenhet i världen för att människor ska kunna fly och komma
              till bättre förutsättningar. Jag förutsätter att det är så om
              Sverige skulle drabbas, och det förutsätter andra länder gäller
              också i deras fall.
            </seg>
          </u>
          <note type="speaker" n="1aa45d56">
            Anf. 55 WILLIAM PETZÄLL (SD):
          </note>
          <u who="unknown" xml:id="i-0dc97cce304f4768-17" n="5c73dbb2">
            <seg n="d475b8e5">
              Herr talman! Det exempel som jag tog upp med bland andra Italien
              och Frankrike visar just hur viktigt det är att medlemsstaterna
              känner förtroende för varandra.
            </seg>
            <seg n="7f683770">
              Jag ifrågasätter statsministerns påstående om att vi inte skulle
              leva upp till internationella konventioner om vi skulle införa
              vissa restriktioner. Det är trots allt så, vilket jag tror är
              känt även för statsministern, att Sverige har Europas mest liberala
              asyl- och migrationslagstiftning.
            </seg>
            <seg n="222692d5">
              Vi kan redan se i bland annat Danmark att man ser med stor oro
              och skepticism på den liberala politik som vi bedriver inom området.
            </seg>
            <seg n="cc98ead6">
              Det är trots allt så att Sverige meddelar 12 procent av asylbesluten
              samtidigt som vi har en befolkning som utgör 2 procent av EU:s
              totala befolkning. Motsvarande siffra för bland annat Storbritannien
              är också 12 procent, men de har en befolkning som utgör 12 procent
              av EU:s totala befolkning.
            </seg>
            <seg n="f97df972">
              Ser inte statsministern att vår politik på detta område trots
              allt kan skada förtroendet för medlemsstater sinsemellan?
            </seg>
          </u>
          <note type="speaker" n="39095f25">
            Anf. 56 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-18" n="a8159518">
            <seg n="b88ee0a3">
              Herr talman! Bland annat den diskussion som har varit mellan
              Italien och Frankrike är grunden till en del av de diskussioner
              som vi hade på detta toppmöte. Det beror på att vi via Schengenöverenskommelsen
              har skapat fri rörlighet som har varit ett grundfundament. Det
              skrevs in redan i Romtraktatet. På 50-talet talade man om fri
              rörlighet. Nu var det också fråga om att effektuera detta.
            </seg>
            <seg n="163b035b">
              Låt mig bara konstatera att det i vår generation av européer
              blir alltmer ovanligt att vi ens minns ett Europa med gränser.
              Vi förutsätter nu möjligheter att passera. Man får så att säga
              gå till historieböcker och gamla filmer för att inse hur det har
              varit hur det var med strikta passkontroller och kontroll av människor
              som nu uppfattar denna rörlighet som helt naturlig.
            </seg>
            <seg n="37d5eb6c">
              Jag vill gärna säga att jag tycker att den friheten har ett stort
              värde och att det inte är önskvärt att flytta sig bakåt, att återinföra
              stora gränskontroller och minska människors möjligheter till rörlighet.
              Det var också därför som det blev en diskussion om Frankrikes
              agerande, om huruvida det mer var ett försök att vinna inrikespolitiska
              poäng eller det möjligen fanns någon grund för att diskutera vad
              som hade skett över gränsen mellan Italien och Frankrike. Det
              är bland annat därför som det finns slutsatser om hur vi gemensamt
              ska kunna sätta upp regler för när man kan tala om extraordinära
              problem, då kopplat till Schengens fria rörlighet.
            </seg>
            <seg n="ef690537">
              Det tycker inte jag ska röras ihop med de här bredare påståendena
              om Sverige. Tvärtom tycker jag att om det är någonting vi ser
              i Europa så är det ett behov av en bättre diskussion om hur vi
              ska möjliggöra att fler kan komma till Europa och komma in på
              vår arbetsmarknad. Alla våra prognoser visar att vi i framtiden
              kommer att ha problem med arbetskraft för att bära upp vår välfärd
              och alltför låga egna födelsetal.
            </seg>
            <seg n="1a132327">
              Sverige ligger möjligen före andra där. Men jag är ganska övertygad
              om att den insikten kommer att ändra det politiska landskapet
              i Europa av det enkla skälet att välfärd är oerhört viktigt för
              människor. Välfärd bygger i grunden på att många jobbar. Det är
              den produktionen, det arbetet, som så att säga ger oss de skatter
              som bygger våra välfärdsambitioner.
            </seg>
          </u>
          <note type="speaker" n="27f00ad7">
            Anf. 57 JONAS SJÖSTEDT (V):
          </note>
          <u who="jonas_sjostedt_818231" xml:id="i-db40b5194400efed-0" n="fc9f145c">
            <seg n="074016df">
              Herr talman! Jag vill tacka statsministern för rapporteringen
              här.
            </seg>
            <seg n="8eb1c024">
              Ja, ytterligare ett EU-toppmöte har hållits i eurokrisens skugga.
              Ingen kan påstå att EU särskilt effektivt klarar av att bekämpa
              den här krisen. Man kan säga att EU skjuter krisen framför sig
              samtidigt som fattigdom och massarbetslöshet breder ut sig i Europeiska
              unionen.
            </seg>
            <seg n="101077b7">
              Statsministern har här tidigare talat om tuffa krav på bankerna.
              Bankernas spekulation och överdrivna utlåning är en viktig grund
              till den ekonomiska krisen. Men när de här kraven väl tas i ministerrådet
              är de inte särskilt tuffa; de är för svaga.
            </seg>
            <seg n="9d658e9f">
              När vi nu ser att Grekland kommer att tvingas gå igenom en skuldnedskrivning
              av något slag väljer Europeiska unionen att massivt gå in med
              skattebetalarnas pengar medan bankerna kan dra sig ur affären,
              ofta med vinst. Detta är att upprätthålla den gyllene principen
              i finanskrisen: Vinsterna är privata medan förlusterna blir offentliga.
              Det är ju vad det här toppmötet genom sin politik egentligen har
              bidragit till. Där menar jag att statsministern ger en felaktig
              bild.
            </seg>
            <seg n="d8024032">
              När vi ser vilken skada den här eurokrisen gör och hur euron
              i sig bidrar till att fördjupa krisen blir min fråga: Är det inte
              dags för statsministern att ompröva sin positiva syn på Sveriges
              övergång till euron, och är det inte dags att säga att det var
              bra att svenska folket valde att rösta nej och att vi inte avser
              att inom överskådlig tid göra Sverige till en del av EU:s valutaunion?
            </seg>
          </u>
          <note type="speaker" n="eeb54687">
            Anf. 58 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-19" n="a8159518">
            <seg n="52a597ef">
              Herr talman! På temat att välja sin egen verklighetsbild och
              att utifrån det formulera olika ståndpunkter kan man väl ändå
              skrapa lite på påståendet att det enda Grekland upplever är en
              eurokris som sedan bara banker skor sig på.
            </seg>
            <seg n="875d0155">
              Menar Jonas Sjöstedt att det inte finns någonting i kritiken
              som handlar om att det är mer grundläggande strukturella problem
              i Grekland kopplade till korruption, till brister i fungerande
              skatteuppbörd och till en mångårig tendens att leva över sina
              tillgångar, något som man dessutom har mött med att inte sköta
              sina statistiska uppgifter och därför inte haft rätt kontroll
              över vilken form av budgetunderskott eller ordning i sina offentliga
              finanser man har?
            </seg>
            <seg n="dbecc147">
              Alla vi andra är nog övertygade om att det snarare väldigt mycket
              handlar om det. Det är ett nationellt, djupt rotat problematiskt
              läge som grekerna själva eller åtminstone deras valda ombud, eller
              hur man nu ska beskriva det har försatt Grekland i. Det är stora
              diskussioner om hur man tar sig ur ett så djupt liggande problemkomplex.
            </seg>
            <seg n="4e882150">
              Jag har redogjort för att jag tycker att Sverige genom finanskrisen
              i aktiv handling väldigt mycket baserat på regelverk som tillkom
              efter 1990-talskrisen och på insikter som vi fick kring bankhantering
              visade att vi vet att ändra den här tendensen till att försöka
              få vinsterna att bli privata och förlusterna att täckas av skattebetalare.
            </seg>
            <seg n="2f723990">
              Det är inte den svenska erfarenheten; det har inte hänt här.
              Men även våra banker var utsatta. Också vi har exempel på hur
              staten övertog banker som vi sedan återförde till marknaden. Vi
              kan med rätade ryggar säga att detta inte har satts upp på någon
              nota för skattebetalare. Andra har andra erfarenheter.
            </seg>
            <seg n="71880970">
              Efterdiskussionen är just den om man inte borde ändra regelverken,
              lägga stabilitetsavgifter samt ha regelsystem som bygger på att
              man tar över ägandet och inte bara skjuter in skattebetalarnas
              pengar för att täcka förluster i banker. Jag förordar och har
              redan genomfört den politiken här i Sverige. Jag tror på marknadsekonomin,
              men jag tror att det också måste vara ordning och reda. Därför
              tycker jag att det är bra att vi har gjort det här. Jag önskar
              att andra följer efter.
            </seg>
          </u>
          <note type="speaker" n="4a4726d6">
            Anf. 59 JONAS SJÖSTEDT (V):
          </note>
          <u who="jonas_sjostedt_818231" xml:id="i-db40b5194400efed-1" n="fc9f145c">
            <seg n="a609a588">
              Herr talman! Min kollega Gustav Blix framförde nyligen en felaktighet
              här i kammaren. Vänsterpartiet har inte röstat för det här förslaget
              till långtidsbudget i EU-parlamentet. Jag uppmanar Blix att i
              framtiden vara lite mer noggrann med fakta.
            </seg>
            <seg n="22801e65">
              Självklart måste Grekland få ordning både på skattesystemet och
              på balansen i sin budget. Men det går inte att bortse från att
              även bankernas agerande i många EU-länder delvis också i Grekland
              är en del av orsaken till krisen.
            </seg>
            <seg n="42f50d87">
              Det som nu sker är precis det som statsministern säger att vi
              inte ska göra att låta skattebetalarna massivt gå in med hundratals
              miljarder kronor för att rädda ett land vars skulder man med hundra
              procents säkerhet vet kommer att skrivas ned samtidigt som bankerna
              görs skadeslösa. De kan bara göra vinst på statspapperen. De får
              inte göra förlust. Det är den politiken som Sverige ställer sig
              bakom med de här rådsslutsatserna.
            </seg>
            <seg n="150bfffb">
              Jag skulle vilja återkomma till min fråga som statsministern
              inte berörde i sitt svar: Är det inte dags att ompröva synen på
              ett svenskt euromedlemskap?
            </seg>
          </u>
          <note type="speaker" n="94c902de">
            Anf. 60 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-20" n="a8159518">
            <seg n="3de8d0a7">
              Herr talman! Svaret på frågan är att folkomröstningsresultatet
              från år 2003 respekteras. Svenska folket sade nej. Jag har i många
              andra sammanhang angivit att vår utgångspunkt är att det så länge
              folkopinionen blir kvar vid den uppfattningen inte finns någon
              anledning att ånyo ställa frågan.
            </seg>
            <seg n="880f5078">
              Skulle förutsättningar i opinionen infinna sig måste vi ha en
              bred överenskommelse innan vi för Sverige till att frågan ställs
              igen. Med uppdaterade siffror som visar på ett starkt stöd för
              den starka svenska kronan är det naturligtvis inte aktuellt i
              närtid. Det är alltså snarare fråga om ett uttryck för en respekt
              för folkomröstningsresultatet. Märk väl att vi lever efter det!
            </seg>
            <seg n="34e98bf0">
              Exakt hur fördelningen blir är väl inte alldeles klarlagt. I
              toppmötesslutsatserna talas det om en fördelning av skuldhanteringen
              på offentliga men också privata aktörer. Det är riktigt att det
              beskrivs som ett frivilligt deltagande. Det är ändå intressant
              att se om det kommer att vara möjligt.
            </seg>
            <seg n="47251e16">
              Jag sade inte att jag tycker att alla länder har hanterat detta
              på samma sätt. Jag sade att Sverige har utgjort ett exempel som
              försökt dra slutsatser av riskerna balanserat med vår vilja att
              ändå ha kvar väl fungerande finansiella institutioner när det
              gäller själva riskminimeringen, riskhanteringen och just hur man
              täcker förluster. Vem täcker dessa förluster? Hur ska det i de
              lägena hanteras?
            </seg>
            <seg n="a5a45413">
              Länder har här valt olika strategi. Jag är alldeles övertygad
              om att vi, om finansiella system för framtiden ska vinna människors
              förtroende, inte kan acceptera ett system där förluster skickas
              till skattebetalarna och man behåller vinster för sig själv.
            </seg>
          </u>
          <note type="speaker" n="6957df15">
            Anf. 61 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-e30d88013c3eb699-0" n="ed348c59" next="i-47538cccce961152-0">
            <seg n="509de286">
              Herr talman! Jag vill tacka statsministern för återrapporteringen
              från toppmötet i Bryssel förra veckan.
            </seg>
            <seg n="8925af4c">
              På rådsmötet gjordes ett uttalande av er angående, som det heter,
              södra grannskapet som handlar framför allt om Nordafrika där mycket
              nu händer.
            </seg>
          </u>
          <note n="1571fab4">
            Under punkt 4 står det att Europeiska rådet bekräftar sitt fullständiga
            stöd för FN:s säkerhetsråds resolutioner 1970 och 1973 om Libyen.
          </note>
          <u who="desiree_pethrus_b60467" xml:id="i-47538cccce961152-0" n="ed348c59" prev="i-e30d88013c3eb699-0">
            <seg n="6c255fcc">
              Skulle statsministern på något sätt lite grann kunna glänta på
              dörren? Vi i Sverige deltar nu i insatser i Libyen några europeiska
              länder gör ju det. Men vad förväntar sig EU att de länder som
              inte deltar i den militära insatsen i Libyen ska bidra med? FN-resolutionen
              handlar om att alla medlemsländer på något sätt ska delta i att
              försöka förändra situationen i Libyen.
            </seg>
            <seg n="7020f25e">
              Om statsministern på något sätt kunde kommentera vad vi förväntar
              oss av att de länder som inte aktivt deltar i insatsen nere i
              Libyen ska bidra med skulle det vara intressant att höra det.
            </seg>
          </u>
          <note type="speaker" n="45fc0ab7">
            Anf. 62 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-21" n="a8159518">
            <seg n="ff7766a5">
              Herr talman! Detta är en intressant illustration av hur deltagandet
              i den här typen av insatser ser ut. Det är lätt att ställa sig
              bakom rådsresolutioner i New York, men frågan är hur man sedan
              ska få dem på plats. Det beskrivs ofta som svåra processer. De
              här resolutionerna talar om skydd för civila, upprätthållande
              av flygförbudszoner och en lång rad humanitära insatser kopplat
              till detta.
            </seg>
            <seg n="956ed380">
              Sanningen är ju att det i sista hand är varje nationalstat som
              gör sin egen uttolkning för sig, och de måste ha stöd i sina parlament
              precis som vi måste ha stöd i Sveriges riksdag för den form av
              deltagande vi väljer att bidra med. Som vi har noterat denna vår
              blir det också i vårt land stora diskussioner om på vilket sätt
              och med vilken inriktning vi ska vara med och genomföra en resolution
              som vi står bakom.
            </seg>
            <seg n="ba4dd4fc">
              Jag vill påpeka att vår svenska slutsats efter diskussioner brett
              mellan partierna blev att inte heller vi är med och genomför alla
              delar av säkerhetsrådsresolutionen, utan vi gör en avgränsning
              i vår svenska närvaro, väl medvetna om att andra får ta hand om
              en del delar. Det är en illustration av hur världspolitiken i
              praktiken ser ut. Det är också så andra länder har valt att göra,
              till och med de som, som sagt, inte deltar alls.
            </seg>
          </u>
          <note type="speaker" n="423049a4">
            Anf. 63 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-b6c9e2c1d56805cd-3" n="ed348c59">
            <seg n="1ecac881">
              Herr talman! Situationen i Libyen kräver ändå en hel del. Det
              är många som har flytt från Libyen det har skapat migrationsflöden
              men kanske inte så många som vi hade kunnat förvänta oss. Det
              är ett antal tusen på en halv miljard i befolkningen i EU. Det
              är alltså inte särskilt mycket.
            </seg>
            <seg n="5d4a4295">
              I dag har vi haft en debatt här på initiativ av Sverigedemokraterna,
              som tycker att det är bra att EU jobbar med ökad protektionism
              och nationalism, som Danmark, Italien och Frankrike, som vill
              börja stänga sina gränser.
            </seg>
            <seg n="685c9794">
              När vi träffar nordafrikaner har jag fått bilden att de i stället
              vill att vi ska ha ökade kontakter, mer utbyte, stöd med studentvisum
              och så vidare, liksom med ekonomisk tillväxt och demokratisk utveckling.
              Hur gick tongångarna vid mötet? Handlade de om att vi nu skulle
              sluta oss och stänga gränser, eller om att vi ska öppna upp mot
              det södra grannskapet?
            </seg>
          </u>
          <note type="speaker" n="2f6bcc84">
            Anf. 64 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-22" n="a8159518">
            <seg n="e92e5387">
              Herr talman! Det finns nog lite av allt i de här diskussionerna.
              Det finns en väldig förståelse för att den arabiska våren skapar
              öppningar som är historiska och där vi har mycket att vinna på
              att finnas på plats på alla sätt som efterfrågas till stöd för
              en utveckling mot demokrati och ökad öppenhet, rörlighet för studenter
              över gränser och möjligheter att handla med Europa. Det skulle
              betyda oerhört mycket om vi tog bort en del av våra handelshinder
              gentemot norra Afrika.
            </seg>
            <seg n="e960b29d">
              Detta samsas, som jag återgav tidigare, med beskrivningar av
              behov av mer gränskontroller och vakter för att säkerställa att
              det inte blir, som det heter, okontrollerade migrationsflöden.
            </seg>
            <seg n="f581941a">
              Återigen: Jag tycker att Helsingforssprogrammet och våra resonemang
              ofta försöker hitta en balans i detta. Ju mer grund för legala
              och ordnade processer, desto mindre blir behovet av att prata
              om illegala rörelser av olika slag. Det är den position som Sverige
              har och som vi förfäktar i de här sammanhangen.
            </seg>
            <seg n="210afb96">
              Jag tycker också att Désirée Pethrus har rätt i sin beskrivning
              av att diskussionen i mycket handlar om sådant som hypotetiskt
              skulle kunna hända. Flödena till Europa är fortsatt inte särskilt
              betydande, utan det blir mer en beskrivning av vad som kan vänta.
              Som alltid i politiken ska man akta sig för att spekulera.
            </seg>
            <seg n="7cd2a37f">
              Vi kan konstatera att EU i dag är väsentligt bättre rustat med
              regelsystem i olika programförklaringar, och vi har till och med
              regelsystem för hur man ska möta situationer med under kort tid
              kommande stora strömmar av flyktingar eller migranter. Vi är alltså
              bättre rustade och förberedda än vi har varit, och vi har faktiskt
              inte sett de stora migrationsströmmar som det pratas om.
            </seg>
            <seg n="e1213ec5">
              Därför finns det anledning att avvakta och snarare inrikta sig
              på hur vi ska finnas till stöd i handel, demokrati och uppbyggnad.
              Det behövs stöd för att lära hur man bygger politiska partier.
              Det är detta vi diskuterar med framför allt Tunisien och Egypten
              och som vi hoppas ska öppnas i Libyen och sedan den arabiska våren
              ger möjlighet till.
            </seg>
          </u>
          <note type="speaker" n="4baa0f8d">
            Anf. 65 CARL B HAMILTON (FP):
          </note>
          <u who="unknown" xml:id="i-adfeb2a0fee72efb-0" n="5c73dbb2">
            <seg n="4647cc66">
              Herr talman! Statsministern inledde med att säga att det är en
              avgörande vecka i Grekland och syftade väl då på de voteringar
              som kommer att äga rum i det grekiska parlamentet och där man
              i går och i dag debatterade frågorna om den ekonomiska krisen
              i Grekland. Man har väl en votering senare i dag.
            </seg>
            <seg n="18d95753">
              Financial Times har i dag en ledare med rubriken: Greklands tid
              att ta ansvar är nu. Det är en ledare som är riktad till den politiska
              klassen i Grekland och det grekiska parlamentet. Man pekar på
              att det som nu sker i Grekland har betydelse inte bara för Grekland
              och Europa utan för hela världen. Som pricken över i framhåller
              man att om de grekiska politikerna inte klarar denna kris genom
              eget beslutsfattande kommer de kanske att sopas bort helt och
              hållet, och det blir en ny och förhoppningsvis bättre politisk
              kultur i Grekland i framtiden.
            </seg>
            <seg n="e349cd75">
              Detta är bakgrunden till min fråga. Om vi gör tankeexperimentet
              att statsministern i stället för i talarstolen i Sveriges riksdag
              denna eftermiddag stod i det grekiska parlamentets talarstol,
              vad skulle han säga till de grekiska parlamentarikerna en dag
              som denna?
            </seg>
          </u>
          <note type="speaker" n="67a2aad1">
            Anf. 66 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-23" n="a8159518">
            <seg n="d3034896">
              Herr talman! Det finns stunder då man är glad att man befinner
              sig i Sveriges riksdag och har bara det uppdraget.
            </seg>
            <seg n="b250edaa">
              Låt oss konstatera att premiärministrarna Kenny och Passos Coelho,
              alltså de nya premiärministrarna från Irland respektive Portugal,
              var på plats vid toppmötet. Det är två länder vars regeringar
              nu kommer in med uppdraget att kraftfullt sätta in saneringsåtgärder
              för att åtgärda likartade om än kanske inte riktigt lika djupgående
              problem som i Grekland och där det synes finnas ganska goda parlamentariska
              förutsättningar att driva en rätt hård reformpolitik. Låt oss
              också påminna oss om att andra länder i Europa har gjort detta
              i närtid. Det gjorde Sverige under 1990-talet, och det finns länder
              som har haft svåra prövningar och genomgått saneringsprocesser
              under flera år för att ta sig ur svåra strukturella problem.
            </seg>
            <seg n="b196a248">
              Diskussionen nu handlar om huruvida det på motsvarande sätt finns
              en sådan hållfasthet och beredskap i Grekland. Min kollega Papandreou
              svensktalande grekisk premiärminister har varit väldigt tydlig
              med att det är hans avsikt att föra en sådan politik, men det
              har funnits tveksamheter om huruvida det finns brett stöd i det
              grekiska politiska livet och framför allt om det finns folklig
              legitimitet.
            </seg>
            <seg n="fbcbb51f">
              Jag såg faktiskt Papandreou hålla ungefär det tal som Carl B
              Hamilton efterfrågar, och det var mycket på temat att detta kommer
              att ta lång tid och kräva stora uppoffringar. Den diskussion som
              nu har varit och som jag tror låg till grund för ledaren i Financial
              Times återkommer ständigt till om det som görs nu verkligen är
              hållfast. Det är nu nya diskussioner om inte parlamentet var på
              väg att plocka bort delar i de program som har presenterats. Det
              finns en oro för att man försöker få bort delar av privatiseringsprogrammet,
              som är mycket stort det är i storleksordningen 50 miljarder euro.
              Det är i sin tur en grund både för att minska skulden och för
              att effektivisera ekonomins funktionssätt i ett land som har en
              mycket allomfattande offentlig sektor och statsstyrd företagssektor.
            </seg>
            <seg n="97915764">
              Det är helt enkelt så att Europa nu följer detta mycket nära.
              Jag tror att omröstningen är i morgon. Finansministrarna kommer
              i närtid att mötas för att diskutera det som i så fall är nästa
              paket. Vi kommer att leva med Grekland över längre tid, också
              i återrapporteringar här i Sveriges riksdag.
            </seg>
          </u>
          <note type="speaker" n="2d76842a">
            Anf. 67 CARL B HAMILTON (FP):
          </note>
          <u who="unknown" xml:id="i-adfeb2a0fee72efb-1" n="5c73dbb2">
            <seg n="18cdaa9d">
              Herr talman! Jag skulle också i det sammanhanget vilja säga något
              med anledning av det tidigare tankeutbytet här. Det gäller Euro
              plus-pakten och alla de nya processer som statsministern var inne
              på och som syftar till att stabilisera ekonomin och få Europa
              att fungera bättre ekonomiskt.
            </seg>
            <seg n="15fc83e6">
              Jag tycker att man på senare tid i Sverige har kunnat se en tvehågsenhet,
              en ovilja att kasta sig in i det europeiska samarbetet. Det är
              kanske en brist på självförtroende hos många politiker alltför
              många när det gäller att delta och försöka utöva ett inflytande.
              Vi har också ett bidrag att ge i de här diskussionerna och ska
              inte bara räddhågat se på vad de andra håller på med, utan vi
              ska ge oss in i de här diskussionerna.
            </seg>
            <seg n="9d0a5e2f">
              Om vi deltar aktivt och exempelvis säger ja till Euro plus-pakten
              är det också ett sätt att skydda oss själva genom att se till
              att vi är med vid de bord där beslut fattas och ta till vara våra
              intressen på ett effektivt sätt. Detta är en reflexion.
            </seg>
          </u>
          <note type="speaker" n="0e2ff178">
            Anf. 68 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-24" n="a8159518">
            <seg n="f889ab11">
              Herr talman! Jag vill återigen påpeka att de olika strukturerna
              är lite överlappande och likartade. Det har talats väldigt mycket
              om bankstöd, och vi har talat mycket om länderrapporterna. Det
              handlar om dels inflytande, dels möjligheter att vara ett exempel.
            </seg>
            <seg n="e65e9a98">
              Det är inte alltid så att Sverige har hittat rätt i allt. Men
              i många fall har vi rätt omfattande saneringserfarenheter. Vi
              har haft problem med våra banker, vi har haft finansiella krascher
              och sett tillgångsvärden som har sjunkit snabbt. Vi har lärt en
              hel del av detta.
            </seg>
            <seg n="e9f8c873">
              Vi har försökt att repa och reformera vår ekonomi för att öka
              konkurrenskraften. Vi kan åtminstone just nu uppvisa avvikande
              bättre ekonomiska förutsättningar än i stora delar av vår omvärld.
              Med den utgångspunkten kan man stolt bidra, sätta exempel för
              samtalen och lägga grund för ett starkare Europa. Det är också
              bra för Sverige.
            </seg>
          </u>
          <note type="speaker" n="2e78fc01">
            Anf. 69 KARL SIGFRID (M):
          </note>
          <u who="karl_sigfrid_de7156" xml:id="i-48536dc18d4a6333-0" n="7c23072e">
            <seg n="65f47397">
              Herr talman! Tack, statsministern, för återrapporten!
            </seg>
            <seg n="a32d4fad">
              Ett ämne nuförtiden brukar komma upp i sådana här sammanhang
              är EU-skatt, eller EU:s egna medel som det också kallas. Kommissionen
              tycker att det är en bra idé. Europaparlamentet har i samband
              med långtidsbudgeten sagt att EU-skatt är någonting som det vill
              ha. Inom parantes kan man nämna att i princip samtliga svenska
              parlamentariker utom de moderata har tagit ställning för detta.
            </seg>
            <seg n="3c693761">
              Min fråga är: Är detta något som under mötet eller i korridorerna
              har kommit upp för diskussion?
            </seg>
          </u>
          <note type="speaker" n="c30917f4">
            Anf. 70 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-25" n="a8159518">
            <seg n="79802ca0">
              Herr talman! Diskussioner av den arten finns numera med vid nästan
              varje toppmöte. Jag återrapporterade från marstoppmötet att vi
              hade en längre diskussion om finansiell transaktionsskatt. I slutsatsen
              från mars, efter bland annat ett inlägg som jag gjorde, förde
              man in att man möjligen skulle titta på en global transaktionsskatt.
              Det finns också i G20-processen en sådan diskussion. Utgångspunkten
              har varit att en transaktionsskatt på finansiella transaktioner
              egentligen bara kan fungera om den införs globalt.
            </seg>
            <seg n="e2358c7f">
              Det står inte nu i slutsatstexterna. I kommissionspresidenten
              Barrosos brev till toppmötet nämner han att han själv vill ge
              sig ett uppdrag att titta på inte en global utan en EU-gemensam
              transaktionsskatt. Det är inte första gången som transaktionsskatter
              på europeisk grund nämns. Men i tidigare slutsatser har det bara
              handlat om eurozonen. Eurozonens länder har fört en diskussion
              om att titta på möjligheterna att utforma en transaktionsskatt
              för eurozonen. Nu nämndes EU i sin helhet, det vill säga EU-27.
            </seg>
            <seg n="e7bd498d">
              Karl Sigfrid har rätt i att syftet från kommissionens sida är
              att med detta lägga grund för det som kallas egna medel, det vill
              säga ökad egenfinansiering av kommissionsåtaganden inom ramen
              för EU:s budget. Där nämns ibland transaktionsskatten, och ibland
              handlar det om utsläppshandeln och att man ska lägga skatt på
              flygplansrörelser. Allt detta återkommer.
            </seg>
            <seg n="9873d3b8">
              Vi brukar rent allmänt som utgångspunkt vara ifrågasättande från
              svensk sida av det enkla skälet att vi redan är nettobidragsgivare.
              Det är rimligen ett skatteuttag som görs för EU-kommissionen eller
              annan institution som ska läggas ovanpå det vi redan bidrar med.
            </seg>
            <seg n="758e2deb">
              Några färdiga förslag ligger inte på bordet. Men diskussionen
              förs i Europa. Jag tror mig våga utlova att kommissionens budgetförslag
              som kommer i morgon eller dagen därefter också kommer att innehålla
              den här typen av förslag.
            </seg>
            <seg n="5a8afb63">
              Det handlar inte bara om budgetutformning utan också om: Vem
              får ta skatt av vem, och hur ska det se ut i framtiden? Det kommer
              att vara ett mycket omdiskuterat dokument som också förhåller
              sig till dessa frågor.
            </seg>
          </u>
          <note type="speaker" n="d832b4f1">
            Anf. 71 KARL SIGFRID (M):
          </note>
          <u who="karl_sigfrid_de7156" xml:id="i-48536dc18d4a6333-1" n="7c23072e">
            <seg n="dc693899">
              Herr talman! Tack för svaret! Det känns bra att regeringen håller
              emot i detta. Jag vill ställa en fråga om riskerna, givet de majoritetsförhållanden
              som råder. Hur ser riskerna ut för att en valutatransaktionsskatt
              på EU-nivå skulle kunna bli verklighet på lång sikt?
            </seg>
          </u>
          <note type="speaker" n="0228cc70">
            Anf. 72 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-5001cb5b763b1102-3" n="a8159518" next="i-728221a5bcfd87a1-3">
            <seg n="ea580b55">
              Herr talman! Det är därför vi får avvakta vad Barroso och kommissionen
              menar. Det ska också sägas att det finns länder som öppet omfamnar
              detta, välkomnar det och tycker att det är rätt väg. Det är både
              rätt att införa transaktionsskatter och också rätt att göra det
              på EU-nivå. Det är möjligen också rätt att på detta sätt se till
              att skapa kommissionens egna medel.
            </seg>
            <seg n="62afbf11">
              Frågan är om det inte är så att suveränitet råder i själva grundfrågan,
              det vill säga att varje riksdag och parlament för sig sedan har
              att fatta beslut om man vill delta eller inte. Utan att gå händelserna
              i förväg kan jag till exempel nämna att jag har svårt att se att
              Storbritannien, med tanke på City of London och dess roll i det
              finansiella systemet, skulle tycka det var en bra idé, och då
              uttrycker jag mig väldigt försiktigt.
            </seg>
            <seg n="558c504d">
              Vi anhängiggör att denna fråga finns och att vi kommer att ha
              anledning att återkomma till den. Nu var det mer i marginalen
              i Barrosos brev. Det är absolut så att detta är en fråga som kommer
              att växa fram under kommande 618 månader och också kopplat till
              flerårsbudgeten.
            </seg>
          </u>
          <note n="b90ea84c">
            Anf. 73 GUNNAR ANDRÉN (FP):
          </note>
          <u who="fredrik_reinfeldt_minister_2006" xml:id="i-728221a5bcfd87a1-3" n="a8159518" prev="i-5001cb5b763b1102-3">
            <seg n="dc8d17e5">
              Herr talman! Det är lätt att man fastnar i problemen vid sådana
              här möten. Jag skulle vilja ge statsministern möjlighet att på
              ett annat sätt diskutera en annan fråga.
            </seg>
            <seg n="2ee86ab8">
              Jag uppfattar att detta första halvår 2011 har varit en fantastisk
              period med den demokratiska tsunamin som vi haft i Nordafrika.
              Fortfarande pågår krig i Libyen och stora stridigheter.
            </seg>
            <seg n="d6fffb88">
              Hur ser Europeiska unionens regeringschefer och statschefer på
              det som har skett i Nordafrika? Det motsvarar på något sätt det
              som vi upplevde 1989 i Europa med murens fall. Detta är en historisk
              händelse som inträffat under första halvåret i Nordafrika.
            </seg>
          </u>
          <note type="speaker" n="9ab0b4c3">
            Anf. 74 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-5001cb5b763b1102-4" n="a8159518" next="i-728221a5bcfd87a1-4">
            <seg n="dd954669">
              Herr talman! Det finns all anledning att instämma i det. Det
              är också i stor förväntan och förhoppning som detta möts.
            </seg>
            <seg n="cd803c04">
              Vi ska minnas att väldigt många andra länder än Sverige har historiska
              förgreningar och inte sällan ett kolonialt förflutet och koppningar
              till många av de länder som vi nu diskuterar. Det har haft mycket
              stort genomslag i dessa länder. Stora förhoppningar knyts nu till
              att det ska vara hållfasta förändringar i demokratisk och reformvänlig
              riktning.
            </seg>
            <seg n="c2265bb7">
              Det handlar om de länder som vi först talade mest om, det vill
              säga Tunisien och Egypten. Är det nu möjligt att få nya konstitutioner
              på plats, val och demokratiska processer? Sedan handlar det om
              länder som har påverkats av samma vårkänslor men där det har tagit
              en annan inriktning. Där har vi nämnt till exempel Syrien men
              allra tydligast Libyen där det är för tidigt att säga vad inriktningen
              på detta blir. Det är nu en militär konflikt. Men strävan efter
              ökad frihet och reformer finns ju även där hos stora delar av
              den libyska befolkningen och också i länder som Syrien och också
              på den arabiska halvön.
            </seg>
            <seg n="7eeb5df5">
              Diskussionen är väldigt mycket: Hur ska vi vara ett relevant
              stöd för detta? Jag säger relevant stöd. Det måste bygga på att
              stolta nationer som Egypten och de länder som vi nu talar om själva
              ber att få hjälp, vilket inte alltid är givet. Det är oftast en
              komplicerad relation mellan afrikanska stater och Europa om man
              ser det i historien.
            </seg>
            <seg n="07318287">
              Vi vill vara konstruktiva och bistå. Vi förstår vad det skulle
              innebära om vi i vår nära omvärld fick en lång rad nya demokratier,
              och förhoppningsvis öppna nationer med vilka vi kan handla, och
              se ökad frihet för deras befolkningar. Det skulle vara historiskt
              på samma sätt som det var när Berlinmuren föll och möjligheten
              att öppna östra Europa infann sig i det sena 80-talet.
            </seg>
          </u>
          <note n="aa797bb2">
            Anf. 75 GUNNAR ANDRÉN (FP):
          </note>
          <u who="fredrik_reinfeldt_minister_2006" xml:id="i-728221a5bcfd87a1-4" n="a8159518" prev="i-5001cb5b763b1102-4">
            <seg n="1f96bd8b">
              Herr talman! Jag instämmer gärna i att varje folks frihet måste
              vara dess eget verk. Det är alldeles uppenbart. Men med den frihetslängtan
              som nu har brutit fram kan vi i det välutvecklade och demokratiskt
              erfarna Europa säkert göra väldigt mycket.
            </seg>
            <seg n="dff9406f">
              Jag hoppas att under det andra halvåret, när Polen nu tar över
              ansvaret, kan komma att ägna mer tid och tankeverksamhet åt hur
              man långsiktigt ska stödja dessa nya demokratier som kommer att
              vara stapplande under säkert många år.
            </seg>
            <seg n="03b52671">
              Det är skillnad mot hur det var i Tyskland, till exempel, där
              man hade en stabilitet och erfarenhet av detta i halva nationen.
              I Egypten har man i stället en hundraårig tradition utan demokrati.
            </seg>
          </u>
          <note type="speaker" n="7bbb088c">
            Anf. 76 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-0dc97cce304f4768-26" n="a8159518">
            <seg n="a540804e">
              Herr talman! Det är bara att instämma i det. Förhoppningsvis
              kan det polska ordförandeskapet också föra vidare den diskussion
              som vi har tyckt varit viktig, nämligen att minnas vad handel
              och möjligheter att få en ekonomi att gå på egna ben betyder för
              att kunna skapa en grund för en bra utveckling.
            </seg>
            <seg n="49d87c19">
              Det finns en stor risk när det gäller Egypten att det ropas på
              reformer och skrivs konstitutioner, men under tiden får man mycket
              djupgående problem med sin egen ekonomi. Det är turister som har
              försvunnit och migrantarbetare som kommer hem från andra länder
              och blir arbetslösa i Egypten för att bara nämna några av de problem
              som man nu arbetar med.
            </seg>
            <seg n="9f585957">
              Europa skulle kunna göra oändligt mycket mer genom att sänka
              sina egna tullar och sina egna handelshinder mot den här delen
              av världen jämfört med mycket annat som diskuteras. Jag hoppas
              att det finns en förståelse för detta hos det polska ordförandeskapet.
              Vi har i alla fall fört diskussioner om detta.
            </seg>
          </u>
          <note n="acc5436a">
            Överläggningen var härmed avslutad.
          </note>
          <note n="35b7effd">
            8 § Bordläggning
          </note>
          <note n="662578ad">
            Anmäldes och bordlades
          </note>
          <note n="7ca2a789">
            Kammaren biföll talmannens förslag att motionstiden för ovanstående
            proposition och skrivelse skulle förlängas till onsdagen den 21
            september .
          </note>
          <note n="58f65627">
            9 § Kammaren åtskildes kl. 14.11.
          </note>
          <note n="c350c3f7">
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
