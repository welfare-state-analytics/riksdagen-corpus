<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--43</head>
          <docDate when="2010-01-19">2010-01-19</docDate>
        </div>
      </front>
      <body>
        <div>
          <note n="f8d2811d">
            ﻿
          </note>
          <note n="1df8edc5">
            Riksdagens protokoll
          </note>
          <note n="c281632a">
            2010/11:43
          </note>
          <note type="date" n="b584bc13">
            Onsdagen den 19 januari
          </note>
          <note n="1b16103b">
            Kl. 09:00 - 12:52
          </note>
          <note n="f31dff13">
            1 § Partiledardebatt
          </note>
          <note type="speaker" n="a17c4f9e">
            Anf. 1 Statsminister FREDRIK REINFELDT (M):
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-0" n="6d4f3e84">
            <seg n="9ca0db11">
              Herr talman, ärade ledamöter! Med historiska tillväxttal och
              med en ekonomi i balans lämnar Sverige 2010 och går in i 2011.
              Den vändning vi har sett i svensk ekonomi från 2009 till 2010
              är historisk och avviker från hur det ser ut i andra länder. Det
              finns flera förklaringar till det, men det handlar om regeringens
              arbetslinje. Den krispolitik som fördes, som var inriktad på att
              upprätthålla den inhemska efterfrågan och som satsade på att säkra
              kärnan i det svenska välfärdsuppdraget, har varit framgångsrik.
            </seg>
            <seg n="57a68395">
              Jag vill tacka svenska folket för de insatser och de umbäranden
              som vi gemensamt har tagit på oss genom denna svåra kris. Jag
              vill tacka för tilltron till den svenska modellen, inte minst
              i de delar av Sverige där finanskris och industrikris slog allra
              hårdast.
            </seg>
            <seg n="1993f507">
              Vi fryser inte det svenska samhället. Vi tror på omställning.
              Vi tror på vidareutbildning. Vi tror på att förbereda oss för
              att komma ut starkare än vad vi kom in i krisen. Detta har vi
              gjort tillsammans.
            </seg>
            <seg n="19677ff2">
              Jag vet att när vi tittar ut genom våra köksfönster på det svenska
              samhället ser det olika ut i olika delar av Sverige. Även med
              en ekonomi i balans och goda tillväxttal finns det alltid de som
              säger: Inte för mig, inte som jag ser det. Det visar att det finns
              fortsatta samhällsutmaningar också i Sverige att möta människors
              vilja till arbete och till en bättre framtid.
            </seg>
            <seg n="304cae75">
              Vi är nu i ett läge där efterfrågan på arbetskraft växer i hela
              Sverige, och viljan att arbeta växer också. Många vill nu komma
              in på arbetsmarknaden. Det är viktigt att använda detta till att
              nu fler ska få jobb.
            </seg>
            <seg n="9bf9440d">
              Tre slutsatser tycker jag att man ska dra av den tid vi nu har
              haft med finanskris och den återhämtning vi sett 2010.
            </seg>
            <seg n="b2a19d60">
              Den första är att oppositionen fick fel. Thomas Östros stod här
              i talarstolen i september 2009 och hävdade att regeringen förde
              en politik som var lånefinansierad. Det handlade om att vi tog
              upp lån för att kunna få skattesänkningar på plats. 2010 innebar
              att människor som jobbade fick mer i plånboken, satsningar på
              välfärd och på fördelningspolitik detta inom ramen för en ekonomi
              som var i balans. Thomas Östros fick fel.
            </seg>
            <seg n="fb70ddf0">
              Den andra slutsatsen är att krisen har lärt oss vikten av att
              inte bara se till ordning och reda i offentliga finanser utan
              att också förstå utmaningen som finns från finansmarknader och
              banker när det går snett när det gäller stabiliteten. Vi måste
              också värdera stabiliteten i alla delar av svensk ekonomi när
              det gäller tillgångsvärden, när det gäller hur banker beter sig
              i Sverige och utomlands och hur finansmarknaden uppträder. Av
              detta har vi lärt och förändrat, och kring detta har vi samordnat
              oss med Europa och med världen. Vi har kommit en bit på väg. Men
              vi har inte sett den sista finanskrisen. Vi har inte sett den
              sista effekten av instabiliteten i den här delen. Här finns anledning
              att fortsatt vara mycket uppmärksam.
            </seg>
            <seg n="853ed0be">
              Den tredje slutsatsen handlar om att nu föra fram nya reformer
              för att öka svenska folkets, människors, anställningsbarhet. Vi
              lever i en tid där alltför många har svårt att hävda sig i en
              tuff konkurrens på arbetsmarknaden. Våra motmedel måste vara reformer
              för att öka människors anställningsbarhet.
            </seg>
            <seg n="d7d01635">
              Det ben som kanske allra mest reformmässigt kommer att prägla
              2011 kommer att vara utvecklingen av det svenska utbildningssystemet.
              Jan Björklund har uttryckt det som att detta kommer att bli det
              i historien största reformåret för svensk skola, och det är svårt
              att inte hålla med.
            </seg>
            <seg n="83de37d9">
              Låt mig nämna bara de tio största och viktigaste reformerna som
              genomförs bara under 2011 i svensk skola.
            </seg>
            <seg n="e40649c1">
              En helt ny skollag kommer att träda i kraft den 1 juli. Vi skärper
              det pedagogiska uppdraget till förskolan och inför en ny läroplan,
              också det från den 1 juli. Vi inför skarpare och tydligare kunskapskrav
              genom en ny läroplan i grundskolan. Vi inför också en ny läroplan
              och nya ämnesplaner för gymnasiet. Vi inrättar en ny lärarutbildning.
              Vi har förlängt satsningen på matematik, naturvetenskap och teknik.
              Vi fortsätter med resurser till vår läsa-skriva-räkna-satsning.
              Vi får från höstterminsstarten ett nytt betygssystem med fler
              betygssteg och med betyg från årskurs 6. Vi gör en satsning på
              fler nationella prov för att säkerställa att alla elever ges likvärdiga
              och tillräckliga kunskaper. Till sist: Vi fortsätter lärarlyftet,
              populärt, för att göra lärare behöriga i alla ämnen i de årskurser
              där de undervisar.
            </seg>
            <seg n="6141a435">
              Detta är en satsning i Sveriges framtid. Detta är en satsning
              för att säkra att barn och ungdomar i svensk skola lär sig tillräckligt
              mycket. Det rustar unga människor för anställningsbarhet i ett
              komplicerat samhälle.
            </seg>
            <seg n="7b789fdd">
              En politik som ska vinna människors förtroende måste utgå från
              verkliga samhällsproblem. Det handlar inte om lockropen från särintressen
              som säger se oss men skippa de andra, utan om just verkliga samhällsintressen.
            </seg>
            <seg n="e2428f6b">
              Två verkliga och viktiga samhällsproblem vill regeringen fortsatt
              agera mot 2011.
            </seg>
            <seg n="4fd5ce47">
              Vi fortsätter färden mot full sysselsättning, fortsatta ansträngningar
              för att människor i Sverige ska kunna få jobb efter egen förmåga.
              Det gäller i alla typer av konjunkturer. I finanskris och lågkonjunktur
              handlar det mer om att försvara snarare än om att bygga ut eller
              lägga till. Men i bättre tider har vi möjlighet att se frukterna
              av våra långsiktiga reformer, att fler kan få jobb. Det vill vi
              ta fortsatta steg för.
            </seg>
            <seg n="f9b173a2">
              Vi har markerat i våra reformambitioner i vårt valmanifest ett
              femte jobbskatteavdrag. Vi får se när det finns ett utrymme och
              när svensk ekonomi mår bra av att detta de facto kan genomföras.
              Men jag har noterat i debatten att en och annan säger: Nu tycker
              vi att det räcker. Det är så många jobbskatteavdrag.
            </seg>
            <seg n="7f0ef9a5">
              Låt mig säga att jobbskatteavdraget, det faktum att vi sänker
              inkomstskatter brett för alla som arbetar, är det enskilt mest
              jobbskapande som den här regeringen gör och som över huvud taget
              något politiskt parti har föreslagit som ger effekt, som har varaktiga
              effekter. Jobbskatteavdraget är så konstruerat att det gör det
              särskilt lönsamt att arbeta för dem som jobbar med svag förankring
              på arbetsmarknaden till låga löner, som väldigt ofta för sin försörjning,
              samtidigt som de får delvis lön, också är beroende av inkomstförstärkningar
              från inkomstprövade ersättningssystem. Därför blir marginaleffekterna
              fortsatt väldigt höga för dessa grupper. Den som säger att jobbskatteavdrag
              är tråkigt har förmodligen inte träffat eller insett att den typen
              av människor finns och att de fortsatt sitter hårt klämda av höga
              marginaleffekter och att drivkrafterna för jobb, tillsammans med
              det ben som handlar om anställningsbarhet till följd av ett kraftfullt
              och bra utbildningssystem, är ett annat mycket tungt och viktigt
              ben för att få jobben att växa till. Det måste finnas tydliga
              drivkrafter i hela samhället, i alla delar av livet, och det förstärks
              via det jobbskatteavdrag som vi hoppas kunna fortsätta att arbeta
              med också under den här mandatperioden.
            </seg>
            <seg n="00f61c14">
              Det andra samhällsproblemet som man måste vara mycket vaksam
              på är våldets utbredning i det svenska samhället. Där våldets
              logik träder in försvinner frihet och trycker tillbaka väldigt
              mycket av det som vi vill åstadkomma. Våldet drabbar hela det
              svenska samhället, men det är också viktigt att analysera vilka
              som är mest våldsutsatta i vårt Sverige. Fram träder en bild av
              de unga men också av lågutbildade ofta ensamstående boende i flerbostadshus.
              Den som står upp mot våldet står också upp för de svaga i samhället.
              Den som står upp mot våldet står upp för de unga i det svenska
              samhället.
            </seg>
            <seg n="f26d1797">
              Alliansregeringen har gjort historiskt stora satsningar på det
              svenska rättsväsendet. Vi måste nu ställa frågan om resurserna
              verkligen kommer till nytta och trycker tillbaka våldet i det
              svenska samhället. Det är viktigt att följa upp att resurser används
              effektivt och att de är inriktade på det som är viktigt, nämligen
              att våldets logik inte får ta över.
            </seg>
            <seg n="532f0d47">
              Det är full fart i svensk ekonomi, och det är full fart i de
              reformer som vi ska genomföra. Det vänteläge som möjligen föreligger
              finns naturligen just nu i den svenska oppositionen. Det ska under
              våren rättas till, och vi ska få nya ledningar för riksdagens
              oppositionspartier och med dem tillsammans sedan formera en ny
              debatt om nya regeringsalternativ. Till detta får vi dock återkomma
              i senare partiledardebatter.
            </seg>
          </u>
          <note type="speaker" n="f8b1c238">
            Anf. 2 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-0" n="23a7553a">
            <seg n="4817fb20">
              Herr talman! Det blir nya ledningar för delar av oppositionen,
              men det kommer att vara samma debatt, Fredrik Reinfeldt. Jag ska
              återkomma i mitt anförande till den bild jag har av Sverige i
              dag. Den är delvis en annan än den mycket belåtna som du just
              gav uttryck för. Jag kan dock konstatera att Thomas Östros misstag
              möjligen var att han litade på regeringens prognoser. Det var
              uppenbarligen fel, säger statsministern i dag.
            </seg>
            <seg n="48906aeb">
              Jag vill ta upp en fråga som kommer att återkomma många gånger
              under den här mandatperioden. I valrörelsen, Fredrik Reinfeldt,
              upprepade du många gånger och många litade på vad du sade att
              välfärdens kärna måste tryggas innan fler skattesänkningar går
              att göra. Nu utlovar du ytterligare sänkningar, och då undrar
              jag förstås: Är välfärden tryggad? Är det färdigt? Är det inga
              problem? Hur tänkte du?
            </seg>
            <seg n="ca0a38c7">
              Sex av tio demensboenden är underbemannade. Är det ett okej resultat?
              30 000 jobb har försvunnit i välfärden. Är det att trygga välfärdens
              kärna?
            </seg>
            <seg n="4a61bb28">
              Återigen låter Moderaterna skatten gå före välfärden. Eller är
              välfärden tryggad? Hur tänkte du, Fredrik Reinfeldt?
            </seg>
          </u>
          <note type="speaker" n="d2ce2775">
            Anf. 3 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-1" n="6d4f3e84">
            <seg n="92ee4da8">
              Herr talman! Låt oss ändå hoppas att med en ny ledning blir det
              en ny debatt och inte samma debatt. Jag tror inte att svenska
              folket instämmer i oppositionens fortsatta beskrivning av Sverige
              som ett land i ruiner där ekonomin inte är bra och där allt har
              gått fel. Där kan finnas anledning till viss förnyelse.
            </seg>
            <seg n="2de438ae">
              Vi ska komma ihåg att prognoser alltid är fel. De gäller här
              och nu och ändrar sig alltid. Jag kan avslöja att så har det varit
              under alla typer av regeringen i den svenska historien. Det var
              det tvärsäkra och förnumstiga påståendet att vi bedrev en politik
              som byggde på lånade pengar som jag konstaterade blev fel. Det
              går att föra en politik i Sverige som ser till att vanligt folk
              som jobbar får mer i plånboken samtidigt som man säkrar välfärdsuppdraget
              och ändå kan leverera balans i den offentliga ekonomin. För mig
              är det viktigt att visa att man kan åstadkomma allt det.
            </seg>
            <seg n="c14d2f0c">
              Det vi gjorde var att fullfölja det vi lovat svenska folket.
              Vi avstod från skattesänkningar i form av jobbskatteavdrag i den
              budget som började gälla från den 1 januari. Vi tillförde nya
              resurser, både tillfälligt och i reformstöd, till den svenska
              välfärden.
            </seg>
            <seg n="9555e3ff">
              Det kommer aldrig någonsin att uppstå ett läge där välfärdsuppdraget
              är färdigt. Det måste ständigt utvecklas. Men det måste också
              möta med en politik som ger jobb. Då måste man använda det instrument
              som är det mest jobbskapande vi har. Det är i detta fall att lätta
              beskattningen framför allt för dem med låga och normala inkomster.
              Avser vi att fortsätta med den politiken? Ja, jag tror att Sverige
              byggs starkt genom att folk jobbar och genom att välfärden får
              sina resurser och att vi tydligt markerar att vi kan göra båda
              dessa saker samtidigt.
            </seg>
          </u>
          <note type="speaker" n="7048f3d8">
            Anf. 4 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-1" n="23a7553a">
            <seg n="5f20e25d">
              Herr talman! Man ska kunna göra två saker samtidigt. Det ena
              måste vara att se till att det finns drivkrafter för jobb, och
              det ska jag återkomma till. Där har vi anledning att diskutera
              mycket, och det gör vi också. Det andra måste vara, nu när ekonomin
              är stark och det finns utrymme för regeringen, att se till att
              de som har det allra tuffast, de som välfärden är till för, prioriteras.
            </seg>
            <seg n="7fec019e">
              Jag nämnde ett exempel som gör mig illa till mods när jag läser
              om det, nämligen demensvården. Jag kan inte förstå, och uppenbarligen
              inte alla i regeringen heller, hur man återigen kan låta skattesänkningarna
              gå före att rätta till bristerna i basen i hela avsikten med välfärdssystemet.
            </seg>
            <seg n="966d3baa">
              Nu har du, Fredrik Reinfeldt, möjlighet att säga: Jag tänkte
              nog lite fort och fel. Jag håller med om att inte minst våra äldre
              och demensvården behöver resurser innan vi går vidare med skattesänkningar.
            </seg>
            <seg n="c6ed824f">
              Du önskar en helt annan debatt med en ny oppositionsledare, Fredrik
              Reinfeldt. Men jag kan lova dig att kampen för att välfärden måste
              tryggas för att det är vägen till jämlikhet och utveckling och
              därmed i längden också till jobb kommer inte nästa socialdemokratiska
              partiledare att ändra på. Den förnyelsen får du se i månen efter,
              för den finns inte.
            </seg>
          </u>
          <note type="speaker" n="35e32aa7">
            Anf. 5 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-2" n="6d4f3e84">
            <seg n="3886319d">
              Herr talman! Eventuell förnyelse av socialdemokratin eller inte
              överlåter jag givetvis åt Socialdemokraterna själva att uttolka.
            </seg>
            <seg n="cde3f618">
              Jag vill vara tydlig med att jag hela tiden har markerat att
              man parallellt ska föra jobbpolitik och säkra välfärdsuppdraget.
              Jag tror dessutom att de hänger ihop på ett sätt som inte går
              att dra isär. 60 procent av de skatteinkomster vi får är relaterade
              till arbetsmarknaden. Det är därifrån de skatteinkomster hämtas
              i kommuner och landsting som säkrar uppdraget i kärnan av den
              svenska välfärden.
            </seg>
            <seg n="b7a22506">
              Om färre jobbar blir det mindre pengar till demensvården. Därför
              ska man satsa på det regeringsalternativ som bäst ser till att
              jobben blir fler. Ju mer vi jobbar, desto mer resurser får vi
              till välfärd.
            </seg>
            <seg n="5bb99968">
              Jag har inte sagt att jag sätter det ena före det andra. Jag
              avser att göra bägge parallellt. Det enda jag sade till svenska
              folket var att för 2011 gäller att välfärden sätts före ytterligare
              jobbskatteavdrag, och vi har hållit det vi lovade.
            </seg>
          </u>
          <note type="speaker" n="50c15241">
            Anf. 6 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-0" n="94a709cb">
            <seg n="201007aa">
              Herr talman! Jag ska ta upp en fråga som statsministern inte
              berörde i sitt anförande. Jag anser att medmänskligheten i ett
              samhälle kan mätas bra utifrån hur vi tar hand om de allra mest
              utsatta människorna. Några av dem som har det svårast i Sverige
              i dag är de som varit sjuka länge och hamnat utanför trygghetssystemen,
              alltså de som blivit utförsäkrade. Denna fråga debatterade vi
              mycket i valrörelsen.
            </seg>
            <seg n="44692629">
              Nu har regeringen bestämt sig för att man ska sluta ta reda på
              hur det går för dem som blir utförsäkrade. Man ska inte längre
              ta fram den statistik som visar hur de försörjer sig och vilken
              inkomst och ersättning de får i förhållande till den de hade innan.
            </seg>
            <seg n="288b6f47">
              Vad blir regeringens nästa strategi? Blir det att sluta räkna
              de försenade tågen kanske?
            </seg>
          </u>
          <note type="speaker" n="deb238a6">
            Anf. 7 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-3" n="6d4f3e84">
            <seg n="e36d4d96">
              Herr talman! Den kanske viktigaste uppgift som låg framför alliansregeringen
              vid valsegern 2006 var att synliggöra ett historiskt stort utanförskap
              som hade vuxit fram på kort tid åren före maktskiftet 2006. Huvudansvariga
              för det var naturligtvis Socialdemokraterna. Medansvariga var
              Miljöpartiet och Vänsterpartiet.
            </seg>
            <seg n="1270d409">
              Människor som hade svårt att hävda sig i konkurrens blev utflyttade
              i stora ersättningssystem som växte mycket snabbt. På det sättet
              löste man arbetsmarknadsutmaningar. Över 140 människor om dagen
              förtidspensionerades under tio och ett halvt år med Göran Persson.
            </seg>
            <seg n="2de893cd">
              Då kan man stå och peka finger och säga: Här står ni och försöker
              göra något åt det. Varför det?
            </seg>
            <seg n="455adc8c">
              Jo, för att vi tycker att det var en omänsklig och felaktig politik
              som måste bytas till en politik som försöker aktivera system,
              som försöker sätta in rehabilitering och som försöker hjälpa människor
              att komma tillbaka. Alla har inte möjlighet att göra det; det
              är svårt med anställningsbarhet, vilket jag tog upp i mitt inledningsanförande.
              Men att kalla människor som har arbetsförmåga för sjuka för att
              arbeta är inget sätt att möta framtidsutmaningar. Därför har sjukförsäkringsreformen
              varit viktig, även om den inte i alla delar har varit så populär
              eller så perfekt som vi skulle önska att varje stor reform var.
              Jag ändrar inte min uppfattning att vi har gjort något som var
              historiskt angeläget. Vi tänker återkomma med hur vi ska försöka
              korrigera enskilda delar som inte blev som vi hade tänkt.
            </seg>
            <seg n="0f585f34">
              Här har vi uppenbarligen väldigt skilda uppfattningar. Det tror
              jag beror på att vi såg det här samhällsproblemet på olika sätt
              när vi inledde vår viktiga uppgift.
            </seg>
          </u>
          <note type="speaker" n="bc9e0479">
            Anf. 8 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-1" n="94a709cb">
            <seg n="bd7af857">
              Herr talman! Det finns ingenting som hindrar att man hjälper
              människor till rehabilitering utan att sparka ut andra från sjukförsäkringen.
              Det finns ingenting som hindrar att man tar reda på hur det ligger
              till och förändrar därefter. De konsekvenser som den här reformen
              fick kommer inte som en stor överraskning. Det är precis de konsekvenser
              man pekade på.
            </seg>
            <seg n="c3cd31ad">
              Jag tror tyvärr att det ligger något i min kanske lite raljerande
              fråga. När jag satt i klimatberedningen var det en av de borgerliga
              ledamöterna som inte ville ta reda på hur mycket utsläpp svensk
              konsumtion orsakar utomlands. Han var rädd för de politiska konsekvenserna
              av att få veta sanningen. Det kanske är samma sak här. Man är
              rädd att behöva ta de politiska konsekvenserna om man får reda
              på sanningen om effekterna av den reform man har genomfört.
            </seg>
            <seg n="ffb5a788">
              Statsministern säger att regeringen är beredd att förändra. Hur
              ska man veta om man behöver förändra om man inte är beredd att
              ta reda på hur det faktiskt ligger till?
            </seg>
          </u>
          <note type="speaker" n="a6c424b7">
            Anf. 9 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-4" n="6d4f3e84">
            <seg n="1cb181fe">
              Herr talman! Jag är ödmjuk inför att stora reformer alltid får
              icke avsedda effekter. Därför ska man alltid vara beredd att lyssna
              och ha förmåga att rätta till. Det ska naturligtvis bygga på att
              man ser hur det de facto har fungerat. Den som stor i orden pekar
              finger åt den här typen av reformer bör, som sagt, minnas förhistorien.
              Vi vill inte återgå till en politik där detta förs in i dunklet
              och där människor i Sverige osynliggörs. Det är oklart för mig
              men det ska vi säkert kunna återkomma till vad som i dag är alternativet
              till denna stora sjukförsäkringsreform. Den är viktig för enskilda.
              Den är viktig för våra ansträngningar för att folk ska kunna få
              jobb. Men den är också mycket viktig för utvecklingen av svenska
              offentliga finanser. När ohälsotalen sjunker sjunker också utgifterna.
              Då får vi reformer. Jag har noterat att oppositionen, precis som
              vi på majoritetssidan, tycker att vi tydligt ska peka ut vad vi
              vill använda pengarna till. Om reformerna försvinner försvinner
              pengarna. Har ni någon beredskap för det?
            </seg>
          </u>
          <note type="speaker" n="ed63877e">
            Anf. 10 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-0" n="0e23705f">
            <seg n="62dbba93">
              Herr talman! Statsministern talade om fortsatta samhällsutmaningar.
              Han nämnde två, i första hand jobben och en fortsatt bekämpning
              av arbetslösheten. Det är naturligtvis den största samhällsutmaningen.
              Statsministern nämnde anställningsbarheten som en viktig fråga
              att arbeta med. Det gläder mig att statsministern nämner det.
              Det vi har sett från den här regeringen sedan den tillträdde för
              drygt fyra år sedan har varit en mer generell utbudspolitik där
              man genom försämringar i trygghetssystemen, genom arbetskraftsinvandring
              och andra åtgärder har ökat arbetskraftsutbudet. Nu talar man
              också om att öka anställningsbarheten och matcha den arbetskraft
              vi har mot det behov som finns på arbetsmarknaden. Det tycker
              jag är rätt väg att gå.
            </seg>
            <seg n="9d40c3d4">
              Det pratades också om fortsatta skattesänkningar, framför allt
              inkomstskattesänkningar. Det kan man tänka sig, men man får inte
              glömma marginaleffekten, vilket statsministern själv nämner. Effekten
              av skattesänkningarna avtar för varje steg som tas. Vi har deklarerat
              att vi kan tänka oss att gå med på och att stödja fortsatta inkomstskattesänkningar,
              men glöm inte välfärden, och glöm inte pensionärerna som var ett
              viktigt debattämne i valkampanjen.
            </seg>
            <seg n="b818edd6">
              Det var egentligen inte detta som gladde mig mest. Jag tyckte
              att det var bra att statsministern tog upp våldet som en fortsatt
              samhällsutmaning. Det är naturligtvis inte glädjande att vi har
              våld, men det är glädjande att statsministern uppmärksammar det
              som en av de absolut viktigaste utmaningarna. Jag hoppas på krafttag
              mot våldet och våldsbrottsligheten.
            </seg>
          </u>
          <note type="speaker" n="7e4d0828">
            Anf. 11 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-5" n="6d4f3e84">
            <seg n="98262f20">
              Herr talman! Anställningsbarhet och utbudspolitik är ju något
              som många reformer har handlat om. Det har inneburit en stor förändring
              av ett samhälle som var alldeles för inriktat på att människor
              inte skulle jobba. Man skulle osynliggöra arbetslösheten, och
              drivkraften för jobb var otillräckliga när vi tog över 2006. Vi
              har svenska folkets förtroende både i valet 2006 och 2010 för
              att fortsätta med denna arbetslinje och fortsätta att sträva mot
              full sysselsättning.
            </seg>
            <seg n="d911d593">
              Jag kan avslöja att jag talade om våldets konsekvenser även före
              det att Jimmie Åkesson och Sverigedemokraterna kom in i Sveriges
              riksdag. Jag har känt ett engagemang i de frågorna sedan jag var
              tonåring och bevistade hockeymatcher på dåvarande Hovet och därefter
              i Globen. Jag stod i Djurgårdsklacken jag erkänner att jag har
              fel och brister, men det var så det var. Jag kunde redan då se
              vad arga unga män kan ta sig för om inte samhället passar sig.
              Man måste stå upp mot våldet. Man måste förstå vilka de bakomliggande
              faktorerna är och man måste fästa till ansvar dem som är beredda
              att använda våld mot andra människor. Den här regeringen har redan
              genomfört reformer för att lära mer om våldet och för att stå
              upp mot våldet. Vi är beredda att sätta in resurser och göra ytterligare
              skärpningar.
            </seg>
            <seg n="3f7bb41a">
              Det är dock viktigt att påpeka att det för mig alltid har handlat
              om individens ansvar. Det är enskilda som använder våld av olika
              skäl och som ska stå ansvariga för det. I min föreställning har
              det aldrig handlat om ett gruppbeteende. Det är huvudsakligen
              män oftast väldigt arga som använder våld för att de är fega och
              har stora brister när det gäller att kunna kommunicera. Vår uppfattning
              är att vi ska fortsätta att bedriva en stark och tydlig politik
              på det området.
            </seg>
          </u>
          <note type="speaker" n="7818043f">
            Anf. 12 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-1" n="0e23705f">
            <seg n="0e183de5">
              Herr talman! I min förra replik var jag väldigt glad, och det
              var kanske inte riktigt meningen men tiden är begränsad. Jag är
              inte så glad. Jag är medveten om att statsministern har pratat
              om våld, men det räcker inte med prat. Under den förra mandatperioden
              kunde vi se en passivitet inte minst när det gäller skärpningen
              av straffen för våldsbrott, i synnerhet grova våldsbrott. Samtidigt
              ser vi hur våldet breder ut sig. Misshandel har ökat med 40 procent
              under den senaste tioårsperioden. Det sexuella våldet ökar katastrofalt.
              Sverige ligger i topp i våldtäktsstatistiken, inte bara i Europa
              utan i hela världen. Det räcker inte med prat.
            </seg>
            <seg n="72f74e85">
              Statsministern nämnde själv hur viktigt det är med uppföljningar.
              Regeringen har fått kritik för att man inte har gjort någon uppföljning
              när det gäller det brottsförebyggande arbetet. Jag återkommer
              till detta i mitt huvudanförande.
            </seg>
            <seg n="caab8ec2">
              Jag är inte nöjd med brottsbekämpningen i det här landet. Jag
              tycker att den här regeringen har präglats av en närmast häpnadsväckande
              passivitet trots statsministerns prat.
            </seg>
          </u>
          <note type="speaker" n="5606dcb3">
            Anf. 13 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-6" n="6d4f3e84">
            <seg n="28380ba4">
              Herr talman! Våldsbrotten ser ut att ha ökat medan andra brott
              går ned. När vi diskuterar brott ska vi alltid minnas att vad
              som anmäls och inte anmäls är en oerhört viktig faktor. Det är
              inte alldeles lätt att belägga i alla sammanhang.
            </seg>
            <seg n="ae94d4c3">
              Vi har bidragit till återkommande förändringar av våldtäktsbegreppet.
              Det påverkar i sin tur hur statistiken ser ut. Det är viktigt
              att känna till; annars använder man ofta tillhyggen som inte alldeles
              korrekt återspeglar verkligheten.
            </seg>
            <seg n="54112323">
              Man kan inte komma med alla svar på en minut, men jag tror att
              ett helt samhälle måste resa sig mot våldet. Det handlar om familjen,
              skolan och om möjligheten för var och en att få ett bra liv. Det
              handlar också om ett rättsväsen som är närvarande med fler poliser
              och tydligare reaktioner mot både unga och äldre våldsverkare.
              Vi har gjort förändringar i alla dessa delar. Vi är inte färdiga.
              Vi behöver göra mer, men vi ser och vi är tydliga med att vi står
              upp mot våldet i det svenska samhället.
            </seg>
          </u>
          <note type="speaker" n="1ea0ed21">
            Anf. 14 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-0" n="7de0a53e">
            <seg n="a5c3a71c">
              Herr talman! Statsministern har många brister. Jag ser inte stödet
              till Djurgården som någon av de större.
            </seg>
            <seg n="b3954836">
              Statsministern talade i sitt anförande om de verkliga problem
              som vi ska utgå från. Jag tror att vi är överens om att arbetslösheten
              räknas dit. I december var drygt 400 000 arbetslösa och det fanns
              drygt 45 000 jobb.
            </seg>
            <seg n="89380f78">
              Det är uppenbart att arbetslösa inte är några lata människor
              som väljer arbetslöshet, utan det är människor som inte har möjlighet
              att komma ut på arbetsmarknaden.
            </seg>
            <seg n="b52b900d">
              Om man är tillräckligt länge arbetslös drabbas man av regeringens
              jobb- och utvecklingsgaranti. Jag sade att man drabbas därför
              att det är precis vad som sker. Det är ingen jobbgaranti, det
              är ingen utvecklingsgaranti, utan det är i fas 3, den värsta fasen,
              närmast att likna vid slavarbete.
            </seg>
            <seg n="a5bcc478">
              Nu växer det upp företag som har som affärsidé att få 5 000 kronor
              i månaden per människa man sysselsätter samtidigt som ersättningen
              för dessa människor betalas av Försäkringskassan. Man gör miljonvinster
              utan att dessa människor har en meningsfull sysselsättning och
              utan att ge dessa människor en utveckling eller en ingång på arbetsmarknaden.
              Det håller på hela tiden. Det har i medierna under de senaste
              dagarna och veckorna uppmärksammats ett otal fall av människor
              som hänsynslöst utnyttjas. Då sägs det att det bara är att uppmärksamma
              dessa företag och se till att stänga av dem. Nej, så är det inte
              därför att detta är hemligt. Det är affärshemligheter hur många
              man sysselsätter enligt detta regelverk.
            </seg>
            <seg n="bc1d251b">
              Regeringen påstår sig vara en regering mot arbetslösheten. Det
              stämmer inte. Det är ingen regering mot arbetslösheten. Det är
              ingen regering för de arbetslösa. Det är en regering för de företag
              som vill tjäna pengar på arbetslösheten.
            </seg>
            <seg n="15c1bd4a">
              Denna fråga tog jag upp med statsministern den 9 december. Då
              var svaret: Lars Ohly är ingen anhängare av arbetslinjen.
            </seg>
            <seg n="b6dd2079">
              Om arbetslinjen är vad du, Fredrik Reinfeldt, betecknar denna
              fas 3 och detta slavarbete som, då är jag definitivt ingen anhängare
              av det. Jag är en anhängare av en politik för jobb och för värdighet
              för de arbetslösa.
            </seg>
          </u>
          <note type="speaker" n="b1c4a9b5">
            Anf. 15 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-7" n="6d4f3e84">
            <seg n="845f4890">
              Herr talman! Lars Ohlys beskrivning av vem som är arbetslös och
              vem som jobbar frammanar åtminstone hos mig en bild som jag tror
              är en viktig vanföreställning att invända mot, nämligen att landet
              är uppdelat i en grupp som jobbar och en annan som är arbetslös
              och aldrig möter de tu varandra, utan de förblir i var sin del.
            </seg>
            <seg n="40d3cd88">
              Sanningen är att vi har en grupp med lite svagare förankring
              på arbetsmarknaden som från tid till annan har kortare tider av
              arbetslöshet. Vi har också väldigt många människor som funderar
              över hur de ska förhålla sig till detta med att arbeta under sitt
              liv. Ska jag till exempel försöka skynda på mina studier för att
              snabbare komma ut på arbetsmarknaden? Ska jag vid fyllda 63 år
              försöka jobba kvar några år, eller ska jag välja att försöka trappa
              ned och hjälpa eventuella barnbarn? Ska jag mitt i livet försöka
              dra ned på min arbetstid, eller ska jag också då vara motiverad
              att försöka upprätthålla mitt arbetskraftsdeltagande?
            </seg>
            <seg n="27ea6c38">
              Det är i allt detta som vi får fram hur sysselsättningen utvecklas.
              Drivkrafter och vår arbetslinje handlar just om att uppmuntra
              människor att välja arbete i alla delar av livet för att vi på
              det sättet totalt sett ska få ut mer av arbete i Sverige. Det
              är därför som vi kallar oss ett arbetarparti. Det är därför vi
              för en politik för jobb, som väldigt ofta, mycket konsekvent kanske
              allra mest av Lars Ohly konstant ifrågasätts på punkt efter punkt.
              Den vill man ersätta med en politik som gör det mindre lönsamt
              att arbeta, som ger mer ersättningar och ökar drivkrafterna för
              dem som inte jobbar. Så ser alternativen i svensk politik ut.
            </seg>
            <seg n="98797f11">
              Fas 3-kritiken är bara ett fullföljande av detta. Det är för
              övrigt ett fasansfullt namn. Det handlar om människor som mycket
              länge har varit utanför arbetsmarknaden, där alternativet är osynliggörande
              i stora ersättningssystem. Det var det som jag anklagade Lars
              Ohly för att stå för.
            </seg>
          </u>
          <note type="speaker" n="e8579d4b">
            Anf. 16 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-1" n="7de0a53e">
            <seg n="e5746831">
              Herr talman! Statsministern säger att sänkta skatter och jobbskatteavdraget
              är det bästa sättet att skapa jobb. Det kostar i runda slängar
              1 miljon per jobb. Det är naturligtvis uselt använda pengar. Det
              finns mycket bättre sätt att bekämpa arbetslösheten.
            </seg>
            <seg n="5067a397">
              Men mitt problem med er politik är inte att ni står mot någon
              bidragslinje utan att ni är för en bidragslinje bidrag till företag
              som utnyttjar arbetslösheten för att tjäna pengar, bidrag till
              dem som till varje pris vill kunna utnyttja människor för sin
              egen vinnings skull. Det är det som sker i dessa företag, det
              är det som sker med dessa så kallade fas 3:are långtidsarbetslösa.
              Det är dessutom en grupp som växer och som förnedras på arbetsmarknaden
              och som förhindras utveckling på grund av era regelverk. Ni tog
              bort plusjobben därför att de var för dåligt betalda och var meningslösa.
              Så sade du själv, Fredrik Reinfeldt, i valrörelsen 2006. Nu har
              ni infört ett slavarbete för 10 000 kronor i månaden där företagen
              får 5 000 kronor extra varje månad bara för att ge människor en
              stol att sitta på. Detta är skamligt. Det är en usel politik.
              Vi behöver en politik för jobb och utveckling i stället.
            </seg>
          </u>
          <note type="speaker" n="7486d3f1">
            Anf. 17 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-8" n="6d4f3e84">
            <seg n="cb6e64bb">
              Herr talman! Nu var min poäng att denna politik helt saknas på
              den rödgröna sidan. Men jag ska gärna vara nymoderat och försvara
              aktiveringsåtgärder på arbetsmarknaden. Det är en viktig del av
              vår förnyelse att just se att det finns utmaningar på den svenska
              arbetsmarknaden där människor har svårt att hävda sig i konkurrensen
              och där det krävs att människor efter att ha varit i arbetslöshet
              mycket länge får aktivera sig och återskapa band till arbetsmarknaden.
              Det är det som vi försöker göra.
            </seg>
            <seg n="650693db">
              Återigen: Den perfekta reformen finns inte, och den som har uppfunnit
              den kan höra av sig. Jag är ödmjuk och säger att det inom alla
              reformer finns människor som utnyttjar dem. Det är för övrigt
              inte någon ny del av arbetsmarknadspolitiken att vi vet att den
              ibland utnyttjas på ett felaktigt sätt. Men vi ska väl se det
              stora i stället för det lilla? Det stora är att detta för tusentals
              människor visst ger aktivering och möjlighet att få erfarenhet
              och förhoppningsvis öppnar en väg som kan göra dem något mer anställningsbara.
              Framför allt: Vad är alternativet?
            </seg>
          </u>
          <note type="speaker" n="2169d8ef">
            Anf. 18 MONA SAHLIN (S):
          </note>
          <u who="mona_sahlin_fba046" xml:id="i-bd321a46c58eda5d-2" n="23a7553a">
            <seg n="0d704a6b">
              Herr talman! Detta är min sista partiledardebatt. I dag liksom
              så ofta vill jag att den ska handla om det allra viktigaste, och
              det är jobben, själva förutsättningen för både tillväxt och jämlikhet
              rätten till arbete, plikten att arbeta och möjligheten att bygga
              en solidarisk välfärd med arbete.
            </seg>
            <seg n="6f174807">
              Jag tänker opponera i dag, inte för att jag är dyster utan därför
              att jag vet att Sverige kan så mycket bättre.
            </seg>
            <seg n="205d494a">
              Krisåret 2009 avlöstes av ett mycket starkt 2010 med en tillväxt
              på över 5 procent. Precis som Fredrik Reinfeldt sade gjorde svenska
              folket detta möjligt och har byggt de överskott som har burit
              Sverige genom krisen. Tack vare tillväxten har fler hittat arbete.
              Men det saknas fortfarande 100 000 jobb bara för att nå 2006 års
              sysselsättning. Då kallades det massarbetslöshet. Det ska det
              fortfarande kallas. Då sågs arbetslösheten som en del av det stora
              utanförskapet. Det är den fortfarande. Då pekades kamp mot arbetslöshet
              och utanförskap ut som politikens viktigaste uppgifter. Så är
              det också i dag, även om den borgerliga retoriken på den punkten
              har tystnat.
            </seg>
            <seg n="7794ce62">
              Nu tvingas Riksbanken fortsätta med räntehöjningarna, trots massarbetslösheten.
              Kapacitetsproblemen växer. Det talas om arbetskraftsbrist, trots
              massarbetslösheten.
            </seg>
            <seg n="e3875be6">
              Den nuvarande politiken har alltså inneburit att svenska folken
              möjligen ska vänja sig vid en arbetslöshet på 7 procent i snitt.
              En sak kan jag lova er: Svensk socialdemokrati kommer aldrig att
              vänja sig vid massarbetslöshet.
            </seg>
            <seg n="e71b9ee0">
              Herr talman! För fyra år sedan hade var fjärde arbetslös varit
              arbetslös mer än ett halvår. Nu är det var tredje, och allt fler
              ungdomar finns bland dem.
            </seg>
            <seg n="b1052a8f">
              Regeringens flaggskepp i kampen mot långtidsarbetslösheten kallas
              missvisande för jobb- och utvecklingsgarantin. Men det är ingen
              garanti, vare sig för jobb eller för utveckling.
            </seg>
            <seg n="74810430">
              Institutet för arbetsmarknadspolitisk utvärdering har till exempel
              rapporterat att sju av tio mötte sin förmedlare högst en gång
              i månaden. Fyra av tio deltagare hade aldrig någonsin fått vare
              sig handledning eller coachning. Samma institut finner samma låga
              nivå när det gäller aktiviteter i jobbgarantin för unga. En tredjedel
              har aldrig träffat en handledare eller en coach.
            </seg>
            <seg n="f80d006e">
              Regeringen har gjort passivitet till regel. Detta kommer vi alla
              att få betala för. Produktionen blir lägre, räntorna blir högre
              och utslagningen växer. Passivitet råder aldrig bot på arbetslöshet
              och inte på utanförskapet som kommer i dess kölvatten.
            </seg>
            <seg n="d8b80494">
              Sverige behöver och kan få en riktig och aktiv jobbpolitik med
              utbildning, kompetensutveckling, näringspolitik, småföretag och
              forskning. Där står socialdemokratin. Kring detta kommer det givetvis
              att bli fortsatt politisk strid.
            </seg>
            <seg n="830013c9">
              Herr talman! Den bärande tanken i regeringens politik det sägs
              inte, men de flesta här inne vet att det är så är att sänkt skatt
              ska bana väg för sänkta löner och att lägre löner ska bana väg
              för fler anställningar.
            </seg>
            <seg n="aaa79af1">
              Sänkt marginalskatt kan bidra till att den som redan har ett
              jobb väljer att jobba lite mer viktigt nog. Och sänkt skatt kan
              bidra till att den som står nära arbetsmarknaden lite snabbare
              tar steget in viktigt nog.
            </seg>
            <seg n="e3336824">
              Men, herr talman, så bekämpas inte ett utanförskap. Utanförskap
              handlar ju om människor som gått utan arbete i många många år,
              människor som går på socialbidrag, människor som helt saknar den
              utbildning som krävs eller inte har de svenskkunskaper som krävs
              och människor som har funktionshinder eller problem med hälsan.
            </seg>
            <seg n="aa198776">
              Föreställningen att dessa människor skulle ta ett jobb, eller
              få ett jobb, om det bara gav några hundra kronor mer efter skatt
              är djupt felaktig. De som står utanför möter betydligt större
              problem än så.
            </seg>
            <seg n="0ac3f095">
              Socialbidragen ökar. Det säger jag inte därför att jag är dyster
              utan därför att det är ett verkligt problem. Barnfattigdomen växer.
              Alla relevanta mått på utanförskapet visar på en ökning. Jag säger
              inte att det är enkelt att komma åt detta. Men en sak vet jag:
              Man minskar inte utanförskapet med en politik som har rakt motsatt
              effekt.
            </seg>
            <seg n="2e3a16ac">
              Vårdnadsbidraget ökar utanförskapet. Sämre utbildningsmöjligheter
              ökar utanförskapet. Utförsäkringar, denna regerings stora svek,
              ökar utanförskapet. Regeringens sjuförsäkring är en skam!
            </seg>
            <seg n="2281acc8">
              Är det en slump att Moderaternas retorik om utanförskapet har
              tystnat? Ska vi vänja oss vid det också?
            </seg>
            <seg n="1185bfa7">
              Den socialdemokrat finns inte, och kommer inte att finnas, som
              någonsin vänjer sig vid utanförskap, utförsäkringar eller utslagning.
              Ett samhälles anständighet mäts alltid bäst i hur de utsatta,
              de sköra och de sjuka, behandlas.
            </seg>
            <seg n="35108c82">
              Sverige kan vara ett land med anständighet på alla dessa områden!
            </seg>
            <seg n="d35913bf">
              Herr talman! Jämlika samhällen är alltid bättre samhällen. Solidaritet
              och sammanhållning är produktivt och modernt. Det är häftigt.
              I dag står vi inför en rad utmaningar som vi måste lösa tillsammans:
              klimatförändringarna och klyftorna som växer och med dem intoleransen
              och klass- och könsklyftorna.
            </seg>
            <seg n="6099de24">
              Antidemokratiska krafter har nått framgångar. Hetsen i skolan
              har ökat. Vår befolkning blir äldre, något som kräver en arbetslinje
              att fler jobbar mer, inte att färre jobbar mindre.
            </seg>
            <seg n="ebb87aaf">
              Framtidens välfärd kommer att kräva tillväxt och konkurrenskraft
              men också investeringar i det som är forskning och utveckling.
            </seg>
            <seg n="1bf30a82">
              Sverige behöver, kort sagt, en politik som är byggd på både jämlikhet
              och utveckling, aldrig någonsin på det ena av dem. Där står socialdemokratin,
              och där är vi beredda att samarbeta.
            </seg>
            <seg n="014d6f6c">
              Herr talman! Som Ingvar Carlsson så många gånger har sagt: Sverige
              är för litet för stora konflikter. Många av de bestående politiska
              förändringar som tjänat Sverige så väl har inte byggts upp i en
              kamp mellan blocken utan i samarbete över blockgränser. Vårt statsfinansiella
              ramverk, detta berömda uttryck, som växte fram i samarbete mellan
              oss och Centerpartiet, vårt skattesystem som fortfarande så mycket
              baseras på samarbetet mellan oss och Folkpartiet och vårt pensionssystem
              som är resultatet av ett brett samarbete över blocken är tre fundament
              för Sveriges ekonomiska styrka som alla är resultat av samarbete.
              Det som byggs över blockgränserna blir ofta starkt och består.
            </seg>
            <seg n="91e9ef37">
              Faran för svenska folket just nu är bland annat om vi här i riksdagen
              skulle gräva ned oss ännu mer i blockpolitikens skyttegravar.
              Vem vinner på det? Ja, inte svenska folket blockpolitik innebär
              bara ökad polarisering och inte de små partierna. I dag ser vi
              hur Moderaterna vinner kraft på sina kompisars bekostnad i den
              borgerliga alliansen.
            </seg>
            <seg n="930f57fc">
              Demokratin förlorar på blockpolitiken. Sverige har i dag en minoritetsregering
              som regerar på ett främlingsfientligt partis nåder ett parti med
              rötter i rasismen. I nio fall av tio har regeringen hittills funnit
              stöd hos Sverigedemokraterna för sin politik.
            </seg>
            <seg n="3ba248af">
              Jag kommer att sluta som partiordförande, men jag kommer aldrig
              att sluta kämpa mot främlingsfientlighet, mot rasism och mot Sverigedemokraterna.
              Jag kan lova er att det kommer att gälla också för nästa socialdemokratiska
              partiordförande.
            </seg>
            <seg n="80181b6a">
              Paradoxalt nog har Sverigedemokraternas inträde här i riksdagen
              inneburit att blockpolitiken har cementerats. Enda sättet att
              isolera dem är blocköverskridande överenskommelser. Därför vill
              jag nu i min sista partiledardebatt skicka med en enkel men mycket
              allvarligt menad uppmaning: Samarbeta! Samarbeta för Sverige och
              för svenska folkets skull! Bryt blockpolitiken där det går, för
              demokratins skull! Samarbeta kring de stora utmaningar som ligger
              framför oss, med landets bästa för ögonen!
            </seg>
            <seg n="f2973f1e">
              En stark socialdemokrati med en ny ledare kommer, som alltid,
              att stå beredd att ta ansvar för Sverige. Vi kommer igen var så
              säkra!
            </seg>
            <seg n="38a05ba9">
              Med de orden vill jag tacka för de många roliga och en del tråkiga
              riksdagsdebatter som jag varit med om under mina nästan 30 år
              i politiken. Tack!
            </seg>
          </u>
          <note type="speaker" n="201439a2">
            Anf. 19 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-9" n="6d4f3e84">
            <seg n="0c367d8f">
              Herr talman! Mona Sahlin, du har din sista partiledardebatt i
              dag. När du senare i vår överlämnar till din efterträdare måste
              man tala om en gedigen fullgången politisk värnplikt. Du har varit
              i centrum för den svenska politiska debatten i decennier som riksdagsledamot,
              som statsråd och naturligtvis också som partiledare och oppositionsledare.
            </seg>
            <seg n="a93a15b9">
              Mona Sahlin, du har haft förmåga att väcka känslor och att sätta
              agendan som få andra. Jag tror att detta gäller både i ditt eget
              parti och långt utanför det socialdemokratiska partiets gränser.
              Frågar man svenska folket är det nog få som inte känner till dig
              och som inte har en uppfattning om vad du står för. Det är det
              bästa betyg en förtroendevald politiker kan få; det ska vi aldrig
              glömma bort.
            </seg>
            <seg n="87376c87">
              Engagemang och glöd har också kopplats till ansvarstagande genom
              din politiska gärning. Jag tänker på ditt gedigna mångåriga engagemang
              i hbt-frågor och för utsatta invandrartjejer och på vilket du
              själv betonat hur du tydligt hela tiden konsekvent markerat mot
              främlingsfientlighet och rasism. Jag tänker också på den typ av
              ansvarstagande som du visat via de konflikter du tog som ungt
              nytt statsråd under tidigt 1990-tal och som du också gjorde i
              höstas genom att vara en del av vår överenskommelse om den svenska
              närvaron i Afghanistan.
            </seg>
            <seg n="e8c6c484">
              Du har erfarenhet som få andra svenska politiker. När vi tänkte
              på vad vi möjligen skulle ge dig som en enkel gåva noterade vi
              att du har ett intresse för att powerwalka. Det kan man väl, tänkte
              vi, göra samtidigt som man lyssnar på en god bok. Därför har vi
              laddat en Ipod med en ljudbok om Mahatma Ghandi, Mahatma! Eller
              konsten att vända världen upp och ner . Det har du bidragit till
              att göra. Därför tänkte vi att det kan vara en bra sak att ge
              dig som tack för alla dessa år. Tack ska du ha!
            </seg>
          </u>
          <note type="speaker" n="3db27b18">
            Anf. 20 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-3" n="23a7553a">
            <seg n="5ff365f0">
              Herr talman! Jag tackar både för orden och för presenten. Jag
              har inte läst boken. Det är nog många som behöver lära sig, veta,
              hur man vänder upp och ned på världen, kanske också statsministern
              själv, så jag hoppas att jag kan bidra till att också den fortsatta
              debatten i Sverige handlar om de frågor som Fredrik Reinfeldt
              nu nämnde. Det tror jag att hela Sverige skulle tjäna på. Det
              gäller alltså gemensam kamp i det som är Sveriges frågor, inte
              minst kampen mot främlingsfientligheten! Tack så hemskt mycket!
            </seg>
          </u>
          <note type="speaker" n="30375995">
            Anf. 21 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-2" n="94a709cb">
            <seg n="3c353d19">
              Herr talman! Jag vill tacka Mona Sahlin för ett fantastiskt politiskt
              mod och, tror jag, å många människors vägnar för det engagemang
              och den entusiasm som Mona Sahlin genom en tidig och idog kamp
              har visat för homo-, bi- och transsexuellas rättigheter. Jag är
              helt övertygad om att det är väldigt mycket tack vare Mona Sahlin
              som Sverige är ett av de främsta länderna i världen när det gäller
              just hbt-frågor.
            </seg>
            <seg n="456c8d47">
              Jag vill också tacka dig för ditt engagemang inom flykting- och
              asylpolitik och för alla människors lika rättigheter. Du har tagit
              strid även för dem som kanske ingen annan har tagit strid för
              just då.
            </seg>
            <seg n="f0d0c436">
              Jag vill även tacka dig för att du i socialdemokratin har lyft
              in och ökat förståelsen för entreprenörskap och småföretagande
              och inte minst för att du har varit väldigt tydlig med att miljöfrågorna
              måste hamna högre upp på agendan också inom socialdemokratin.
            </seg>
            <seg n="3e284cb9">
              Jag vill tacka dig för att du vågade inleda samarbetet med Miljöpartiet,
              vilket har varit betydelsefullt för båda våra partier, och inte
              minst att jag tack vare det har fått din vänskap och ditt stöd
              under en bitvis ganska tung valrörelse förra året.
            </seg>
            <seg n="9439a0e7">
              Tack så hemskt mycket!
            </seg>
            <seg n="0f8926bd">
              (Applåder)
            </seg>
          </u>
          <note type="speaker" n="3e8d4662">
            Anf. 22 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-4" n="23a7553a">
            <seg n="452c5db0">
              Herr talman! Man kanske borde avgå oftare, kan jag känna.
            </seg>
            <seg n="933167a6">
              Jag vill tacka dig också, Maria. Du har blivit en syster. Det
              är din sista partiledardebatt också, och jag kommer att sakna
              dig. Nu kan vi gå ut och ta ett glas tillsammans.
            </seg>
          </u>
          <note type="speaker" n="762f9062">
            Anf. 23 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-3" n="94a709cb">
            <seg n="c3ca1466">
              Herr talman! Jag kommer att sakna Mona Sahlin mer än jag kommer
              att sakna partiledardebatterna, tror jag.
            </seg>
          </u>
          <note type="speaker" n="22ae5cc6">
            Anf. 24 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-10" n="d78afeb4">
            <seg n="20bdd150">
              Herr talman! Även jag vill framföra ett stort tack till dig,
              Mona Sahlin, för alla de insatser du har gjort för Sverige under
              ditt vuxna liv. Du kom in i riksdagen i början av 80-talet och
              bröt igenom för den breda allmänheten när du blev statsråd för
              drygt 20 år sedan.
            </seg>
            <seg n="0ca6e36b">
              Mod och förnyelse är två saker jag förknippar med Mona Sahlin.
              Det handlar om mod att bryta ny mark och mod att ge sitt parti
              en ny image, inte bara som partiledare utan under lång tid. Det
              handlar om en ny stil i ett parti med ett stort arv från över
              100 år. Det är ett arv från ett industrisamhälle som moderniserats
              i rask takt, och Mona Sahlin har fört in en ny stil, en ny ton,
              nya budskap och en ny image i sitt parti.
            </seg>
            <seg n="b92a3117">
              Det är inte min sak att tillsätta och avsätta ledare i andra
              partier, men jag sade när Mona Sahlin meddelade sin avgång att
              jag tror att hennes parti gör ett misstag. Den förnyelse som socialdemokratin
              har inlett under Mona Sahlin tror jag nämligen är vad Sverige
              behöver.
            </seg>
            <seg n="189b255d">
              Jag lyssnade noggrant på Mona Sahlins anförande på ert partis
              förtroenderåd i början av december. Det var en ny tongång i synen
              på vilka utmaningar Sverige står inför, och det var nästan så
              att jag efter det talet kände att jag om du hade hållit det före
              valet hade kunnat rösta på dig.
            </seg>
            <seg n="92cc1f3f">
              Vi får kanske stryka det där sista ur protokollet.
            </seg>
            <seg n="17ba3810">
              Du har fått några gåvor här, något att lyssna på och så. Här
              kommer en gåva du kan njuta av och som vi som är i den här branschen
              drömmer om. Det får vi alla göra den dagen vi slutar ta tid till
              att njuta av livet. Du kanske kan lyssna på din Ipod när du gör
              detta.
            </seg>
            <seg n="91619e7b">
              Tack så mycket, och lycka till i fortsättningen!
            </seg>
          </u>
          <note type="speaker" n="9cbdc2e1">
            Anf. 25 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-5" n="23a7553a">
            <seg n="6dc620ac">
              Herr talman! Jag behöver inte upprepa alla tack. Tack, tack,
              tack!
            </seg>
            <seg n="07106d2a">
              Jag är dock bara 53 år, så jag tänkte göra en del till i livet
              innan det är slut. Men tack så jättemycket!
            </seg>
          </u>
          <note type="speaker" n="ce3141f1">
            Anf. 26 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-0" n="925ada34">
            <seg n="66c42e61">
              Herr talman! Jag sällar mig till dem som tackar i dag.
            </seg>
            <seg n="4bd8e9b7">
              Mona Sahlin, du och jag har haft ganska många tuffa bataljer
              i debatterna. Jag vill bara säga att jag har uppskattat det mycket
              även om det har varit tufft. Man får nämligen alltid skärpa sig
              lite extra när man ska debattera med dig, Mona Sahlin. Det vet
              du, och det vet jag, och jag tror att det har stimulerat oss båda
              i den politiska debatten.
            </seg>
            <seg n="8c186417">
              Jag vill också säga som mina företrädare: Jag tycker att du har
              varit modig när du har diskuterat främlingsfientlighet och stått
              för öppenhet och alla människors lika rätt och värde. Det behövs,
              och därför tror jag att du kommer att fortsätta den kampen även
              sedan du har slutat som partiledare.
            </seg>
            <seg n="8f5a0048">
              Också modet att stå upp för hbt-personerna i Sverige kännetecknar
              dig, och jag vill uppmärksamma även detta när jag tackar dig i
              dag.
            </seg>
            <seg n="ebb52c39">
              Du har varit en ovanlig socialdemokratisk partiordförande. Du
              är den första kvinnan. Du slog på glastaket, tog dig igenom det
              och visade att också kvinnor kan bli partiordförande i Socialdemokraterna.
            </seg>
            <seg n="aede1757">
              Jag tycker att det var väldigt roligt att det blev en kvinna,
              och jag kan bara önska att Socialdemokraterna fortsätter att tänka
              på det sättet så att det finns en möjlighet att fortsätta med
              fler kvinnliga partiledare. Det skulle vara väldigt trevligt att
              ha en kvinnlig partiledarkollega i Socialdemokraterna.
            </seg>
            <seg n="8b2c9fca">
              Mona Sahlin, du och jag har en sak gemensamt: Vi är ganska morgontrötta.
              Vi har från tid till annan bestämt oss för att vi skulle avskaffa
              morgonsofforna, för vi tycker inte om att vara uppe så tidigt.
              Nu slipper du morgonsofforna, och jag kommer att få fortsätta
              sitta där. Jag antar att du inte ens kommer att vara uppe och
              titta på det nu när du har slutat.
            </seg>
            <seg n="e5410c1b">
              Jag tänker ge dig en gåva som jag brukar ge till avgående partiledare,
              nämligen Maudglaset. Det är ett vänskapsglas. Det är ett glas
              du kan använda när du dricker både vatten, saft och lite av varje.
              Bubblorna i glaset symboliserar energi och nytänkande, och det
              gröna förstår du att det är det miljövänliga som vi båda står
              för.
            </seg>
            <seg n="dff7a730">
              Jag vill tacka för långvarigt samarbete och fina debatter, och
              jag hoppas verkligen att du får en ledighet men att du inte slutar
              vara en debattör i Sverige. Jag tror nämligen att du behövs.
            </seg>
            <seg n="0f8926bd">
              (Applåder)
            </seg>
          </u>
          <note type="speaker" n="57883e5f">
            Anf. 27 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-6" n="23a7553a">
            <seg n="c607c5e6">
              Herr talman! Jag vill uttrycka ett tack och återgälda orden:
              De på många vis roligaste, hårdaste och tuffaste debatterna har
              nog du och jag haft, Maud Olofsson.
            </seg>
            <seg n="ca0d48a9">
              Jag kan lova att jag ska använda glaset. Jag ska gå upp tidigt
              en morgon, fylla på det med gott, svart kaffe och sitta och le
              när jag tittar på dig i morgonsoffan kl. 6.
            </seg>
            <seg n="3d13e331">
              Tack så hemskt mycket, Maud!
            </seg>
            <seg n="0f8926bd">
              (Applåder)
            </seg>
          </u>
          <note type="speaker" n="8dad6ebb">
            Anf. 28 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-2" n="0e23705f">
            <seg n="e4d3003e">
              Herr talman! Det var värst vilken hjärtlig stämning det är i
              kammaren i dag. Det kanske är av förklarliga skäl.
            </seg>
            <seg n="97d4fb2e">
              Jag har inga presenter, och jag har heller inget särskilt tacktal
              till Mona Sahlin. Jag vill dock naturligtvis tacka Mona Sahlin
              på flera sätt, inte minst för inspiration genom åren. Mona Sahlin
              har blivit lite av en symbol för det vi kämpar emot, nämligen
              det misslyckade mångkulturella projektet. Det kommer vi att fortsätta
              kämpa emot, och jag är alldeles övertygad om att Mona Sahlin kommer
              att fortsätta kämpa på sin kant för det hon tror på. Det inspirerar,
              som sagt, och jag vill tacka för den inspirationen.
            </seg>
            <seg n="0e147339">
              Vi ska komma ihåg att Sverigedemokraterna är och blir en del
              av det arv som Mona Sahlin lämnar efter sig, och det gratulerar
              jag henne till.
            </seg>
            <seg n="7744b0ac">
              Jag tillhör inte heller dem som tycker att Socialdemokraterna
              ska komma undan i denna partiledardebatt bara för att man byter
              partiledare. Även om jag tackar Mona Sahlin för inspiration vill
              jag alltså också tacka Mona Sahlin och socialdemokratin för ett
              gott samarbete när det gäller frågan om de nationella riktlinjerna
              inom demensvården.
            </seg>
            <seg n="ba9c18ad">
              Tyvärr har vi kanske inte så mycket annat rent politiskt att
              tacka för så här långt. Jag har anat en viss avsaknad av opposition,
              inte minst från rödgrönt håll, under ett antal månader nu. Det
              råder visserligen en ledarkris inom de rödgröna partierna, och
              jag har viss förståelse för det. Även oaktat detta verkar det
              dock som att man saknar intresse för att driva igenom sin egen
              politik.
            </seg>
            <seg n="e2cf7721">
              Vi har sett hur man gled åt regeringshållet i Afghanistanfrågan,
              och vi såg det i betygsfrågan. Inte minst såg vi det i frågan
              om a-kassan alldeles nyligen, strax före jul, när vi här i kammaren
              behandlade ett antal motioner som gällde a-kassan. Där hade den
              övriga oppositionen chansen att höja taket i a-kassan men tog
              den inte, för man ville inte driva igenom sin politik med vår
              hjälp. Det betraktar jag som ett stort svek mot de rödgröna väljarna
              och Sveriges löntagare.
            </seg>
          </u>
          <note type="speaker" n="f7498729">
            Anf. 29 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-7" n="23a7553a">
            <seg n="5781c907">
              Herr talman! Att ta ansvar för Sverige också i svåra tider är
              någonting som jag aldrig tror att Jimmie Åkesson kommer att förstå
              den riktiga innebörden i. Dit hör uppgörelsen om Afghanistan med
              regeringen. Jag är stolt över den. Men framför allt hoppas jag
              att du förstår, Jimmie Åkesson, att du gav mig den bästa present
              som getts mig här, nämligen att du uttalar att jag har varit inspirationen
              för er, att jag är symbolen för det som Sverigedemokraterna arbetar
              mot. Jag är stolt över de orden, Jimmie Åkesson, och jag tänker
              fortsätta att vara den symbolen. Var så säker på det!
            </seg>
          </u>
          <note type="speaker" n="c815e951">
            Anf. 30 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-3" n="0e23705f">
            <seg n="52414eb1">
              Herr talman! Då tackar jag så hjärtligt för den presenten, den
              gör mig mycket glad.
            </seg>
            <seg n="2c3bd41a">
              Mona Sahlin nämnde i sitt huvudanförande att mitt parti stöder
              regeringen i 90 procent av omröstningarna. Det stämmer säkert.
              Jag har själv inte detaljstuderat det, men om nu riksdagens utredningstjänst
              säger det är det säkert korrekt. Det Mona Sahlin glömmer att säga
              är att även Socialdemokraterna gör det i 90 procent av omröstningar
              där man har haft en chans att fälla regeringes förslag. Jag tycker
              att det blir lite märkligt när man kastar den anklagelsen mot
              oss och själv agerar på exakt samma sätt.
            </seg>
            <seg n="df10cdd0">
              Jag kände samtidigt att jag skulle vilja ha ett svar när det
              gäller a-kassan. Jag vet att det här är Mona Sahlins sista partiledardebatt
              och att hon kanske hade hoppats på att få mer blommor än mothugg,
              men jag skulle gärna vilja ha ett svar: Varför sviker man sina
              väljare i fråga om a-kassan? När man har chansen att höja taket
              i a-kassan väljer man att inte göra det. Varför gör man så?
            </seg>
          </u>
          <note type="speaker" n="7e84b494">
            Anf. 31 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-8" n="23a7553a">
            <seg n="a8d8b64d">
              Herr talman! Jag kom förstås inte till partiledardebatten i dag
              för att få blommor utan för att utveckla det som är den socialdemokratiska
              politiken och vad jag ser som de stora utmaningarna framöver.
              Ingen av de utmaningarna innehåller att tillsammans med Sverigedemokraterna
              lyfta ett finger i någon enda fråga här i riksdagen. Det handlar
              om att fortsätta att ta ställning för att a-kassan ska vara starkare,
              att sjukförsäkringen ska vara anständig och att vi får en aktiv
              jobbpolitik med egenföretagande på dagordningen på ett helt annat
              sätt. Den helheten är det som socialdemokratin här i kammaren
              kommer att arbeta för, men det kommer att vara i motstånd mot
              och aldrig tillsammans med Sverigedemokraterna. Det kommer nästa
              partiledare också att stå för, var så säker på det!
            </seg>
          </u>
          <note type="speaker" n="7c444831">
            Anf. 32 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-2" n="7de0a53e">
            <seg n="e270fa39">
              Herr talman! Jag var inte riktigt förberedd att ta replik på
              Mona Sahlin. Det hör till undantagen, även om jag gjorde det senast
              när det gällde Afghanistanfrågan. Annars är inte replikskiften
              med Mona Sahlin det väsentligaste för mig i partiledardebatten.
              Jag räknar med att vi ska få tillfälle att avtacka Mona Sahlin
              vid något annat tillfälle, och därför har jag ingen present med
              mig.
            </seg>
            <seg n="7f931b48">
              När nu alla säger fina ord måste jag naturligtvis tala lite grann
              om vår komplicerade relation. Alla har sina brister och sina förtjänster.
              Till Mona Sahlins förtjänster hör inte att hålla på det fotbollslag
              hon håller på. Men Mona Sahlin har en styrka som få kommer i närheten
              av. Jag såg prov på den under valrörelsen.
            </seg>
            <seg n="09b89304">
              Det var en oppositionsledare och en statsministerkandidat som
              utsattes för den kanske största mediala press som någon ledare
              har utsatts för åtminstone sedan kosackvalet 1928.
            </seg>
            <seg n="b2d79fa5">
              Det var en ledare som utsattes för en kampanjjournalistik av
              ett slag som vi inte har sett tillstymmelse till, åtminstone inte
              så länge jag har varit politiskt aktiv.
            </seg>
            <seg n="04d5aa0e">
              Det var en ledare som stod pall, som reste sig upp varenda morgon
              med arbetslust och gick in i oppositionsrollen och i rollen av
              vallokomotiv på ett sätt som ingen av oss hade kunnat göra.
            </seg>
            <seg n="dafad817">
              Den styrkan imponerade på mig. Den bilden av Mona Sahlin som
              politisk ledare kommer jag alltid att ha kvar. Din styrka, Mona,
              gentemot dina belackare, gentemot dem som försökte sänka dig,
              gentemot dem som ville förhindra dig att bli statsminister i Sverige
              bär du alltid med dig. Och du ska veta att den styrkan uppskattar
              många, däribland jag.
            </seg>
          </u>
          <note type="speaker" n="79cace2e">
            Anf. 33 GÖRAN HÄGGLUND (KD) replik:
          </note>
          <u who="goran_hagglund_5ba377" xml:id="i-bd1ff6afa7433cc6-0" n="bc9c6765">
            <seg n="86c7c7c5">
              Herr talman! Rafflande replikskiften verkligen! En gång när jag
              reste såg jag att det på väggen på en tågtoalett stod inristat
              ungefär så här: Politiker är ett slags människor som är så hårdhudade
              att de kan stå upp trots att de saknar ryggrad. Det där var måhända
              lustigt och speglar kanske en del människors uppfattning om vad
              politikerna är, men politiker är förstås inga robotar utan människor.
              Jag tycker att i ordet förtroendevald ligger någonting väldigt
              viktigt och någonting väldigt fint. Mona Sahlin har burit och
              bär uppgiften som förtroendevald på ett sätt som hedrar henne
              och politikerskrået över huvud taget.
            </seg>
            <seg n="4faed84b">
              Mona Sahlin är en person som är oerhört engagerad och färgstark,
              som är en av svensk politiks allra skickligaste kommunikatörer
              och opinionsbildare. Nu kanske ni ångrar er inom socialdemokratin
              vad vet jag! Hon har en väldigt stor envishet, och det Mona Sahlin
              har gjort är imponerande. Hon kom som ung till riksdagen, är fortfarande
              ung efter de här åren och efter många år som statsråd på olika
              poster, som vice statsminister, som partisekreterare och partiledare.
              Det är en politisk gärning som är enastående i vår tid.
            </seg>
            <seg n="fdb6a9a9">
              När Mona Sahlin installerades som partiledare sade hon ungefär
              så här: Allt som Kristdemokraterna är för är det en bra princip
              att vara emot. Jag har förstås tagit det lite som inspiration
              och som omvänd princip. Men allvarligt: I svensk politik finns
              det väldigt mycket som förenar partierna och oss som personer
              som är aktiva i partierna. Det finns skillnader som ska synliggöras
              och debatteras tydligt. Så ska det vara.
            </seg>
            <seg n="1dcd0518">
              Jag vill tacka Mona Sahlin för uppfriskande debatter och för
              hennes hittillsvarande insatser i svenskt samhällsliv och svensk
              politik, och jag gissar och hoppas att det kommer en fortsättning
              i någon tappning. Vi har från Kristdemokraternas sida gett en
              liten gåva till Läkarmissionen för att hedra Mona Sahlin som gör
              att en familj i Uganda kommer att få ett något bättre liv i morgon.
              Tack, Mona Sahlin!
            </seg>
          </u>
          <note type="speaker" n="a5cad9a3">
            Anf. 34 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-9" n="23a7553a">
            <seg n="ebce17b6">
              Herr talman! Just det du sade nu, Göran Hägglund, tycker jag
              inte annorlunda om. Det var väl undantaget vad gäller Kristdemokraterna
              här i kammaren.
            </seg>
            <seg n="150aacef">
              Jag vill verkligen tacka dig för ett frejdigt humör och roliga
              debatter. Du sade att jag har suttit i riksdagen länge och fortfarande
              ser ung ut. Det har varit jobbiga år. Du ser också ung och fräsch
              ut och har det rätt tufft. Det kanske är ett bra recept att möta
              svårigheterna med gott humör. Det har du alltid gjort. Det uppskattar
              jag. Tack så mycket för gåvan!
            </seg>
          </u>
          <note type="speaker" n="fca8c1d4">
            Anf. 35 MARIA WETTERSTRAND (MP):
          </note>
          <u who="maria_wetterstrand_62b632" xml:id="i-28029bb91aaa53d4-4" n="94a709cb">
            <seg n="5963be52">
              Herr talman! I dag är det också min sista partiledardebatt.
            </seg>
            <seg n="22698c3c">
              De närmaste åren tror jag är avgörande för vilken väg vårt samhälle
              ska ta och vilket samhällsklimat vi vill ha. Det är samhällsklimatet
              som väldigt mycket avgör åt vilket håll utvecklingen går. Vi behöver
              bara ta tåget över Öresundsbron för att se hur snabbt det kan
              gå inte tåget alltså.
            </seg>
            <seg n="452a69f7">
              När jag gick i skolan var Danmark ett av de mest frihetliga och
              öppna samhällen jag hade besökt. Det var ett föredöme för alla
              som tyckte att medmänsklighet, frihet och öppenhet betyder någonting
              på riktigt. De var bland de första att ge lika rättigheter åt
              samkönade äktenskap. De hade en öppenhet mot människor från olika
              länder, och de var stolta över det i Danmark.
            </seg>
            <seg n="31b94808">
              En dansk vän till mig, bosatt i Sverige, konstaterade för några
              år sedan att han inte längre vågade flytta tillbaka. Han hade
              nämligen gift sig med en utländsk kvinna och fått två barn. Han
              hade gift sig med en svenska.
            </seg>
            <seg n="3a203033">
              I slutet av förra året fattade den danska regeringen beslut om
              ett nytt regelverk för så kallad anhöriginvandring. Tänk tanken
              att du reser utomlands och träffar en fantastisk människa, ni
              blir förälskade, lär känna varandra och gifter er. Det är ett
              stort beslut i livet för alla, men är du dansk gäller det att
              tänka sig för ordentligt. Har du de senaste tre åren varit arbetslös
              mer än högst ett halvår sorry, då är det kört om du vill bosätta
              dig med din make eller maka i Danmark. Har du någon gång de senaste
              tre åren tagit emot socialhjälp sorry, då är det kört. Har du
              100 000 danska kronor på banken? Inte? Då fattar du väl att du
              inte kan gifta dig med en utlänning och tro att ni kan få bo i
              Danmark. Nej, det spelar ingen roll ifall du är född i Danmark
              och medborgare där sedan födseln; det gäller ändå. Och nej, det
              spelar ingen roll ifall den du gift dig med aldrig fått socialhjälp
              eller varit arbetslös i sitt hemland; det gäller ändå.
            </seg>
            <seg n="72621a53">
              Dessutom kommer staten att göra en bedömning av huruvida ni har
              väsentligt större anknytning till Danmark än till något annat
              land. Ni har ingen talan, för det är det staten som vet. Ifall
              du inte har danskt medborgarskap betyder det att du måste ha bott
              i landet i minst 28 år för att ha en chans att få bo där tillsammans
              med din man eller fru.
            </seg>
            <seg n="48d1c246">
              Utöver detta har man infört ett poängsystem där höga poäng ger
              dig lite större chans att få godkänt från staten att bo ihop med
              din make eller maka. Låt mig ge några exempel. Om ni går med på
              att inte bosätta er i ett område med kombinationen många invandrare
              och sociala problem får ni 20 poäng. Om din make eller maka har
              en doktorsexamen från ett danskt universitet eller från något
              av världens 20 bästa universitet de har själva gjort en lista
              över dessa får ni 120 poäng. Om man har mycket goda kunskaper
              i engelska, tyska, franska och spanska får man 40 poäng. Andra
              utomnordiska språk ger inga poäng alls. Att ha barn ihop ger inga
              poäng. Att ni älskar varandra ger inga poäng. Medmänsklighet ger
              inga poäng.
            </seg>
            <seg n="9f1797ad">
              Jag har svårt att tänka mig en värre inskränkning i mitt liv
              än att staten ska bestämma vem jag får gifta mig med högutbildad
              okej, lågutbildad inte okej eller var jag får bo. Poängsystemet
              är bara en byggsten i den mur som Danmark bygger runt sig självt,
              en sorts gated community som ska skydda landet mot den otäcka
              omvärlden och de människor som finns där. Detta är resultatet
              av ett samhällsklimat där alltmer extrema åsikter blir accepterade,
              ett samhälle där den medmänskliga kompassen har tappats på rutschkanan
              ned i rädslans träsk.
            </seg>
            <seg n="068d67fc">
              Miljöpartiet har valt att försöka samarbeta med regeringen i
              integrations- och migrationsfrågor bland annat för att eliminera
              risken att Sverige hamnar där Danmark är i dag. Jag ser fram emot
              att Sverige, till skillnad från Danmark, ska fortsätta att vara
              ett öppet samhälle som värnar medmänsklighet och frihet.
            </seg>
            <seg n="b132fec8">
              Alla former av extremism skadar vårt samhälle, vår ekonomi och
              vår utveckling, oavsett vem som för tillfället sitter vid makten.
              När samhället på medeltiden styrdes av konservativa kyrkor stagnerade
              utvecklingen tills andra, mer öppna krafter tog vid. Också DDR
              var resultatet av en extrem tro hos de styrande att de själva
              satt inne med lösningen på alla problem och att samma lösning
              var bra för alla.
            </seg>
            <seg n="dc36047f">
              Jag tror i stället på att bygga på motkraften, på tron att just
              mångfalden är det som förenar oss, det som gör att vi håller ihop.
              I Danmark valde människor att släppa tron på det. I stället för
              att tro på öppenhet anpassade sig fler och fler till extremisternas
              agenda. De släppte taget och åkte nedför det sluttande planets
              förrädiska rutschkana. I dag diskuterar man i Danmark vilka saker
              som ska ge tillräckliga poäng för att få leva med sin familj,
              inte huruvida det är rätt eller fel att skilja på människor och
              deras rättigheter.
            </seg>
            <seg n="67b88329">
              Alla människor är födda fria och lika i värde och rättigheter.
              De har utrustats med förnuft och samvete och bör handla gentemot
              varandra i en anda av gemenskap. Så lyder artikel 1 i FN:s deklaration
              om de mänskliga rättigheterna. Samhällen som stänger in sig går
              förr eller senare under och stagnerar i utveckling. Det som får
              samhällen att lyfta är mångfald och respekt för olikheter. Det
              enda sättet vi kan skapa mångfald på är öppenhet och frihet för
              individerna.
            </seg>
            <seg n="80939f3a">
              Om vi ser tillbaka i historien är de platser där det utvecklats
              nya filosofier, nya kulturer och ny vetenskap just sådana platser
              där människor från olika delar av världen har mötts och där deras
              erfarenheter kunnat blandas och leda till någonting nytt. Ett
              öppet samhälle lyfter fram, hyllar och tar till vara det enkla
              faktum att vi alla är olika. I ett öppet samhälle är det helt
              okej att färga håret rosa, men det är också fritt för människor
              att tycka och tänka om det utan att för den skull inskränka den
              andra människans rättigheter.
            </seg>
            <seg n="16293d72">
              Samhällen som stänger in sig blir andefattiga, rädda och tråkiga
              samhällen. För oss gröna är det tydligt att det är öppna samhällen,
              mångfald, frihet och kreativitet som leder till utveckling, till
              att vi tänker på nya sätt, till att vi ifrågasätter det som alltid
              har varit.
            </seg>
            <seg n="62ac00c6">
              Det är också nödvändigt för en grön utveckling. De stora utmaningar
              som världen står inför kan vi inte lösa isolerade från omvärlden
              och utan den kreativitet som skapas av ett fritt och öppet samhälle.
              Vi politiker kan inte sitta och bestämma fram nya tekniska lösningar
              på miljöproblemen, men vi kan skapa ett samhällsklimat där innovatörer
              och entreprenörer från olika delar av världen kan samarbeta för
              att nå fram till lösningar.
            </seg>
            <seg n="d38ad45d">
              De stora utmaningar som världen står inför kan inte lösas med
              ett halvhjärtat engagemang som plockas fram när det passar. De
              beslut som vi fattar i dag måste hela tiden ta hänsyn till vad
              det får för konsekvenser för människor som bor på andra sidan
              jorden och för de generationer som ska leva här efter oss. Om
              våra jeans tillverkas med giftiga kemikalier som förkortar livet
              på unga kvinnor i Indien är vår frihet delvis på deras bekostnad.
              Om företag får gratis utsläppsrätter för att släppa ut koldioxid
              som sedan förstör vårt gemensamma klimat är deras frihet på vår
              och kommande generationers bekostnad.
            </seg>
            <seg n="5ff7cd10">
              Vem ska då stå för den kostnaden? Är det den som drar nytta av
              att förstöra miljön eller vi alla gemensamt, tillsammans? För
              den som värnar individens frihet är det enda rimliga att man ställer
              upp på att det är den som förstör miljön som ska betala, inte
              skattekollektivet och de kommande generationerna. Det skulle dessutom
              leda till att de miljöbra alternativen blev mer lönsamma.
            </seg>
            <seg n="2682671a">
              I stället för att den som gör vinst i dag skickar notan till
              alla oss andra och till dem som ska leva här efter oss är miljöskatter
              ett effektivt och smart sätt att se till att den som skitar ned
              får betala. Samtidigt skapar man en frihet och kreativitet där
              olika lösningar kan växa fram och bidra till att vi kan möta de
              stora samhällsutmaningar som vi står inför. För att nå en fungerande
              marknad måste miljökostnaderna synas i priset, annars kommer de
              bättre alternativen inte att kunna konkurrera.
            </seg>
            <seg n="b80578de">
              Miljöpartiet står för, och kommer att fortsätta att stå för,
              öppenhet, frihet, mångfald och ansvar för kommande generationer.
              Det är grundläggande ideologiska frågor för ett grönt parti som
              inte är beroende av hur högt upp de hamnar på tidningarnas förstasidor
              eller hur ofta de kommer med i radios och tv:s nyhetssändningar.
            </seg>
            <seg n="0713182b">
              Jag vill avsluta med att tacka alla partiledarkolleger för roliga
              och trevliga debatter genom åren och för att jag fått chansen
              att företräda Miljöpartiet, som är det parti som verkligen har
              framtiden för sig i Sverige.
            </seg>
          </u>
          <note type="speaker" n="2ecbf35c">
            Anf. 36 Statsminister FREDRIK REINFELDT (M) replik:
          </note>
          <u who="fredrik_reinfeldt_minister_2006" xml:id="i-dc4e51d0d624cf2b-11" n="6d4f3e84">
            <seg n="ea4924cf">
              Herr talman! Det här är Maria Wetterstrands sista partiledardebatt.
              Tillsammans har Peter Eriksson, som är närvarande i salen och
              också gör en sorts sista debattrunda, om än inte från talarstolen
              i dag, och Maria Wetterstrand utvecklat och sett till att Miljöpartiet
              vunnit stor respekt och fått ett växande stöd i svenskt samhällsliv.
              När ni nu lämnar ert uppdrag har Miljöpartiet blivit det tredje
              största partiet i Sveriges riksdag.
            </seg>
            <seg n="11a7e0b1">
              Vi har lärt känna Maria Wetterstrand som en person som klart
              och tydligt deklarerar Miljöpartiets ståndpunkter. Men du har
              också gjort det på ett sätt som utgår från att du vill vara dig
              själv, och det har svenska folket uppfattat och känt respekt för.
              Det har gjort att du har vunnit stort förtroende.
            </seg>
            <seg n="93c3d5dc">
              Ditt engagemang i miljö- och klimatfrågor är naturligt och genuint,
              men det täcker inte beskrivningen av dig som politisk person,
              för det har varit bredare än så. Du har tillsammans med Peter
              markerat en vilja att Miljöpartiet ska vara en del av ett regeringsalternativ,
              en vilja att ta aktivt regeringsansvar. Du visade politiskt mod
              när du utmanade ditt partis uppfattning och ville gå från en kompromisslös
              syn på vad EU eventuellt kan innebära till att mer försöka se
              möjligheter som kan följa av vårt svenska EU-medlemskap.
            </seg>
            <seg n="210c6ba9">
              Jag har också och det illustrerades av ditt anförande nu noterat
              en frihetlig ådra som är mycket tydlig i synen på friskolor och
              människors rätt att få fatta sina egna beslut. Ni är också villiga
              att se småföretagens behov. Jag vill också betona öppenheten mot
              omvärlden som bland annat har synts i att Miljöpartiet ingått
              en överenskommelse med regeringen kring att återinföra arbetskraftsinvandring
              som en del av svensk politik.
            </seg>
            <seg n="7ad88e08">
              Även till er varsin Ipod! Maria får Två nötcreme och en moviebox
              . Det är Fredrik Wikingsson och Filip Hammar som tittar på Sverige
              med 70-talisternas ögon. Det kan vara lämpligt. Peter får Norrlands
              akvavit av Torgny Lindgren. Det är förvisso inte om Kalix, men
              om ditt älskade Norrland. Detta kan vara någonting att lyssna
              på för er under powerwalkande eller resor till Finland.
            </seg>
            <seg n="9354af91">
              Tack för allt!
            </seg>
          </u>
          <note type="speaker" n="7f630b9a">
            Anf. 37 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-5" n="94a709cb">
            <seg n="ea0f6c4d">
              Herr talman! Jag tackar statsministern för de fina gåvorna och
              de fina orden.
            </seg>
          </u>
          <note type="speaker" n="d550ce89">
            Anf. 38 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-10" n="23a7553a">
            <seg n="cfc95859">
              Herr talman! Detta blir lite speciellt, men det måste det få
              vara.
            </seg>
            <seg n="536a7b00">
              Kära syster! Du har varit modig. Vi var modiga tillsammans. Du
              och Peter har utvecklat Miljöpartiet på ett fantastiskt sätt.
              Du är en av de människor jag träffat i hela mitt liv som har haft
              högst integritet. Den är enorm. En del uppfattar det som ett skal,
              men jag ser det som en väldigt trygg integritet som du har månat
              om. Fortsätt att göra det! Fortsätt att kämpa för klimatet! Fortsätt
              att vara den du är! Fortsätt med politik! Jag hoppas att vi kommer
              att träffas många gånger i många andra sammanhang.
            </seg>
            <seg n="681d1e44">
              50 träd i Vi-skogen får du av Socialdemokraterna de gröna och
              en kram!
            </seg>
          </u>
          <note type="speaker" n="4831ba4f">
            Anf. 39 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-6" n="94a709cb">
            <seg n="f3c1c966">
              Herr talman! Jag tackar så mycket för det.
            </seg>
          </u>
          <note type="speaker" n="60e3d4d6">
            Anf. 40 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-12" n="d78afeb4">
            <seg n="33c4a0ac">
              Herr talman! Vi är alla här inne aktiva i partier, och sannolikt
              är många av oss aktiva i olika föreningar och organisationer utanför
              politiken eller med anknytning till politiken. Jag tror att de
              flesta fungerar ungefär som jag. Man är med i ett parti eller
              en organisation för att man vill förändra samhället eller någonting
              annat, men sedan finns det en massa intern föreningspraxis man
              också måste ta hänsyn till, till exempel det här med stadgar.
              För min del brukar jag gäspa och luta mig bakåt när stadgarna
              kommer upp det kan några andra få fundera på lite.
            </seg>
            <seg n="ab082b24">
              Jag tror att det är rätt många miljöpartister som nu funderar
              över klokheten i stadgarna för sitt parti och som ångrar sig:
              Varför var de inte lite mer vakna när man bestämde sig för det
              här med språkrörsperioder? Här har man ett radarpar som har nått
              det högsta valresultatet sedan partiet bildades och som har en
              popularitet, i synnerhet Maria Wetterstrand, som vida överstiger
              någon tidigare partiledares. Men precis när de står på topp måste
              de gå, säger stadgarna.
            </seg>
            <seg n="0616c493">
              Jag tog upp detta med en ledande miljöpartist nyligen inte någon
              av de nuvarande språkrören som svarade: Jo, men vi har också en
              paragraf som innebär att man kan komma tillbaka. Där påminner
              vi lite om Putin. Han såg lite förhoppningsfull ut, den där miljöpartisten.
              Det är det bästa betyg Maria Wetterstrand kan få: att man nu funderar
              över klokheten i detta. Men nu är det ovedersägligen så att Maria
              och Peter kommer att sluta som språkrör.
            </seg>
            <seg n="8ca5c04a">
              Maria Wetterstrand och Peter Eriksson har moderniserat sitt parti,
              måste man säga. I alla partier finns det en viss dragkamp ska
              vi tycka si eller så? I Miljöpartiet har det historiskt stått
              mellan realosar och fundisar, begrepp som kommer från Tyskland.
              Det handlar om hur mycket fundamentalist man är och hur mycket
              pragmatiker man är. Men den moderna pragmatism som den här ledarskapsduon
              i Miljöpartiet har utövat har varit väldigt framgångsrik och också
              säkert varit en förutsättning för att kunna formulera det rödgröna
              regeringsalternativet, som inte minst Miljöpartiet har tjänat
              på. Ni har också lett ett parti som väl inte grundades på EU-motståndet
              men som i varje fall under drygt ett decennium nästan bars upp
              av EU-motståndet och lyckats lösgöra partiet från detta. Det är
              ett ledarskap som heter duga.
            </seg>
            <seg n="e0634fec">
              Jag har också till er varsin spaupplevelse. För att din språkrörskollega
              ska begripa vad det är kan vi väl kalla det för bastubad. Det
              är till er båda!
            </seg>
            <seg n="b0ae38bb">
              Ni har båda tunga uppgifter i riksdagen framöver, så vi räknar
              med att vi kommer att mötas här i debatter också i framtiden,
              men för den här partiledartiden vill också jag uttrycka ett stort
              tack samt respekt för det arbete ni har utfört.
            </seg>
          </u>
          <note type="speaker" n="dbafc9d3">
            Anf. 41 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-7" n="94a709cb">
            <seg n="d71f1e66">
              Herr talman! Jag vet inte om jag ska passa på att hålla något
              brandtal för Miljöpartiets idé om rotationsprincipen, men jag
              har inte några krav på att man ska ändra stadgarna, som är alldeles
              utmärkta. Det är alldeles utmärkt att det finns möjlighet för
              andra att komma in och ta över. Jag tror inte att ni kommer att
              få det så lätt framöver heller!
            </seg>
          </u>
          <note type="speaker" n="f5aadb21">
            Anf. 42 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-1" n="925ada34">
            <seg n="5bb06831">
              Herr talman! Också jag vill sälla mig till dem som ska tacka.
            </seg>
            <seg n="60a8e933">
              Debatterna mellan Miljöpartiet och Centerpartiet har en särskild
              dynamik. Det är två gröna partier som är djupt engagerade i miljö-
              och klimatfrågorna, vilket har vållat en del debatt, inte minst
              nu senast i valrörelsen. Men jag måste säga att jag tror att just
              konkurrensen som finns mellan de två gröna partierna har varit
              bra för klimatet och miljön. Vi har valt lite olika lösningar
              när vi har tittat på energifrågorna, klimatfrågorna och olika
              frågor kring havsmiljö och annat. Men jag tror att den stimulerande
              konkurrens som har funnits och finns mellan Miljöpartiet och Centerpartiet
              faktiskt är bra för klimatet och miljön.
            </seg>
            <seg n="53187ef2">
              Jag vill passa på att tacka Maria Wetterstrand för bra och tuffa
              debatter, och även Peter Eriksson, som jag från tid till annan
              också har haft debatter med. Ni har varit friska fläktar i debatten,
              tycker jag. Angående det som Maria tog upp i anförandet i dag
              om öppenhet och frihetlighet vill jag bara säga att vi mer än
              gärna samarbetar kring detta. Jag tror inte att någon av oss vill
              ha en situation som den som nu håller på att utvecklas i Danmark.
              Jag tror att vi vill ha det frihetliga, öppna och mångkulturella
              Sverige som vi är vana vid att se. Gärna deltar jag från Centerpartiet
              och försöker åstadkomma bra lösningar för att bevara den öppenheten.
              Jag tror verkligen att det är Sveriges framtid.
            </seg>
            <seg n="ad91105a">
              Jag vill lyckönska er när ni nu lämnar språkrörsposterna, men
              jag tror inte att det blir någon ledighet. Jag hoppas att ni båda
              två kommer att fortsätta i den politiska debatten. Vi behöver
              många gröna röster som hörs för att göra det bättre för våra kommande
              generationer.
            </seg>
            <seg n="7b2bdd0f">
              Också ni får Mauds vänskapsglas. De här passar väldigt bra, för
              de är gröna och energiska. Jag tackar för samarbetet och önskar
              lycka till framöver!
            </seg>
          </u>
          <note type="speaker" n="62464a73">
            Anf. 43 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-8" n="94a709cb">
            <seg n="3b589989">
              Herr talman! Jag tackar så mycket. Jag får naturligtvis omedelbart
              lust att ge mig in i en debatt om vad som är ett grönt parti och
              hur vi ska lösa klimatfrågan. Jag tänker dock nöja mig med att
              säga en annan sak. Det är inte någon som vill att samhället ska
              bli som i Danmark, säger Maud Olofsson. Det var det inte där heller.
              Det var bara ett parti som ville det.
            </seg>
          </u>
          <note type="speaker" n="c245f83d">
            Anf. 44 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-2" n="925ada34">
            <seg n="7b0b596d">
              Herr talman! Vi ska verkligen göra mycket för att mota detta.
              Låt oss lära av Danmark, och låt oss stå upp för de värden som
              är viktiga i svenskt samhällsliv. Om vi är många som gör det kommer
              vi också att gå framåt och försvara öppenheten, friheten och mångfalden.
            </seg>
          </u>
          <note type="speaker" n="409478bc">
            Anf. 45 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-9" n="94a709cb">
            <seg n="7dea4cc9">
              Herr talman! Jag håller med.
            </seg>
          </u>
          <note type="speaker" n="53499c7b">
            Anf. 46 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-4" n="0e23705f">
            <seg n="af6d5dec">
              Herr talman! Jag har inga debatter att tacka Maria Wetterstrand
              för. Det här är den första, såvitt jag kan minnas. Det finns inte
              så mycket annat att tacka för. Jag och Maria Wetterstrand har
              inte haft så mycket kontakt med varandra. Vi har hälsat på varandra
              vid några tillfällen. Men jag kan åtminstone önska lycka till
              i Finland eller var det nu blir någonstans, och vad det nu blir
              som hon ska hålla på med.
            </seg>
            <seg n="a4faae52">
              Låt mig återgå till debatten. Jag tror att det var det som Maria
              Wetterstrand ville med sitt huvudanförande här. Jag tror att det
              var riktat mot ett visst parti, och kanske till och med mot mig.
              Jag tackar för det, för jag tycker att det är en intressant debatt.
            </seg>
            <seg n="562d0d6b">
              Man kan naturligtvis raljera om de här sakerna. Man kan raljera
              över hur det ser ut i Danmark. Maria Wetterstrand säger att om
              man ska bosätta sig i Danmark och gifta sig med någon från ett
              annat land ställs det ett antal krav.
            </seg>
            <seg n="866bb379">
              I Sverige har vi ett miljonutanförskap. Vi har ett utbrett hedersvåld
              och en utbredd hederskultur. Det finns unga flickor som tvingas
              gifta sig mot sin vilja. Vi har upplopp och bränder i förorter,
              och de sprider sig runt om i landet. Vi har enorma brister i välfärden.
              Vi har en till stora delar importerad grov kriminalitet.
            </seg>
            <seg n="2d2bff86">
              Som jag sade kan man raljera över dem som försöker göra något
              åt de här problemen och som vågar ta tag i dem. I Danmark har
              man gjort det. Danmark har vänt utvecklingen. Sverige är på väg
              i en annan riktning. Det tycker jag är oerhört tråkigt.
            </seg>
            <seg n="cf9b53e8">
              Maria Wetterstrand talar om extremism. Det är inte Danmark som
              är extremt det är Sverige. Det är svensk invandringspolitik svensk,
              ansvarslös massinvandringspolitik som är extrem i en internationell
              jämförelse. I Danmark var det inte bara ett parti som ville ha
              det så här. Tvärtom är det en överväldigande majoritet i Danmark
              som har insett fördelarna med den riktning som man nu har slagit
              in på. Danmark är vad jag vet ett välmående land i dag.
            </seg>
          </u>
          <note type="speaker" n="1ee020ba">
            Anf. 47 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-10" n="94a709cb">
            <seg n="45751ef7">
              Herr talman! Var det något jag inte gjorde i mitt anförande så
              var det att raljera. Jag är djupt allvarlig när jag tar upp de
              här frågorna, för jag anser att de är några av de viktigaste frågor
              vi står inför i framtiden. Jag är helt övertygad om att samhällen
              som sluter sig bakom murar, som bygger upp system som delar upp
              människor i olika grupper och där man får olika värde beroende
              på vilken utbildningsnivå man har eller varifrån man kommer också
              är samhällen som kommer att få problem med sin egen utveckling
              och kreativitet i framtiden.
            </seg>
            <seg n="6d2a28f2">
              Vi i Miljöpartiet och i alla gröna partier är övertygade om att
              samhällen som präglas av mångfald, öppenhet och frihet för individer
              att vara och leva på olika sätt också är de samhällen som utvecklas
              bäst och som mår bäst både ekonomiskt och socialt i längden.
            </seg>
            <seg n="75aaadf9">
              När det gäller Danmark säger Jimmie Åkesson att det skulle finnas
              en bred politisk enighet. Det är fullständigt fel. Det har varit
              starka protester mot att man har infört de nya reglerna, bland
              annat från näringslivsorganisationerna. Man anser att det här
              systemet dels brister i medmänsklighet, dels gör att Danmarks
              rykte i omvärlden förstörs, vilket försvårar för danska företag
              som vill jobba med export, vilket man ofta behöver göra i Danmark
              eftersom det är ett land som är väldigt beroende av ekonomiska
              transaktioner med omvärlden. Detta ställer till problem för väldigt
              många i Danmark, inte bara för de människor som direkt berörs
              utan också indirekt för dem som vill ha kontakter med omvärlden
              av ekonomiska eller andra skäl.
            </seg>
          </u>
          <note type="speaker" n="c8fc9d62">
            Anf. 48 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-5" n="0e23705f">
            <seg n="fe95cec4">
              Herr talman! Jag vet inte vilken planet Maria Wetterstrand kommer
              från. Hon säger att Danmark sluter sig. Jag förstår inte varifrån
              hon får den uppfattningen. Danmark är inget land som sluter sig.
              Danmark är ett öppet samhälle, men man har en ansvarsfull invandringspolitik
              just för att man ska kunna upprätthålla det öppna samhället.
            </seg>
            <seg n="93c8a7bb">
              Jag menar att det är en förutsättning för att vi ska kunna upprätthålla
              vår öppenhet gentemot omvärlden och kunna handla med andra länder
              runt om i världen, resa runt i världen och kunna ta emot invandrare
              att vi också för en ansvarsfull politik. Det är där Sverige brister
              i dag. Det är detta Danmark har insett, och därför har man bytt
              riktning. En förutsättning för öppenheten är just en ansvarsfull
              politik.
            </seg>
            <seg n="8f225a39">
              Jag hoppas verkligen att regeringen inte väljer att samarbeta
              med Miljöpartiet i de här frågorna. Om Sverige i dag är ett extremt
              land med en extrem politik kommer det att bli ännu extremare med
              Maria Wetterstrands partikamrater.
            </seg>
          </u>
          <note type="speaker" n="e8b757ff">
            Anf. 49 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-11" n="94a709cb">
            <seg n="e2b295bb">
              Herr talman! Miljöpartiet står för öppenhet, frihet och mångfald
              och ett ansvar för kommande generationer, som jag sade i mitt
              anförande. Vi är också helt övertygade om att dessa saker hänger
              ihop. Ska vi kunna ta ett ansvar för kommande generationer måste
              vi också se till att vi har ett samhällsklimat som värnar öppenhet,
              mångfald och ett fritt tänkande och där vi också tillåter att
              människor från olika länder möts.
            </seg>
            <seg n="2c435183">
              Sverige är fullständigt beroende, både i dag och i framtiden,
              av att människor från andra delar av världen vill flytta hit och
              att de kan göra det. Jag kan inte tänka mig någon större inskränkning
              i min frihet än att staten ska bestämma vem jag får gifta mig
              med, var jag ska bo eller hur jag ska leva mitt liv. Därför behöver
              vi en politik som värnar öppenhet. Om det är att vara extremist
              och om det börjar betraktas som en extremistisk åsikt att vilja
              ha ett samhälle där människor från olika kulturer ska kunna mötas
              är jag kanske glad att inte hålla på med politik i den framtiden.
            </seg>
          </u>
          <note type="speaker" n="2fc0049a">
            Anf. 50 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-3" n="7de0a53e">
            <seg n="88aba9b5">
              Herr talman! Jag har aldrig begärt replik på Maria Wetterstrand
              i en partiledardebatt förut. Det här är första gången. Men någon
              gång ska man ju debutera, och jag tänkte att nu var ett bra tillfälle.
            </seg>
            <seg n="3b4fea14">
              Maria och Peter har jag ju samarbetat med framför allt inför
              och under den senaste valrörelsen. Det jag nu säger är inget politiskt
              testamente, för ni är båda ungdomar Maria i något större utsträckning
              än Peter och ni kommer att vara kvar i svensk politik under lång
              tid framöver, vilket jag välkomnar. Det finns frågor där jag verkligen
              beundrar både Peters och Marias politiska fingertoppskänsla, kunskap
              och ryggrad.
            </seg>
            <seg n="2b97ee2b">
              Det gäller tydligt trafik- och miljöfrågorna. Det är självklart.
            </seg>
            <seg n="e6707560">
              Ni hade modet att väcka klimatdebatten på ett stadium där alltför
              få insåg hur framåtsyftande den är och hur viktig och nödvändig
              den är.
            </seg>
            <seg n="860f59d3">
              Det gäller också flyktingfrågor, där vi samarbetade med den socialdemokratiska
              regeringen och där Vänsterpartiet och Miljöpartiet tillsammans
              gjorde allt för att få socialdemokratin att flytta sig bort från
              den extrema massavvisningspolitik som har bedrivits i Sverige.
            </seg>
            <seg n="e5e4f0be">
              Det gäller hbtq-rättigheter och alla människors lika värde, där
              vi har haft ett viktigt engagemang men också roligt tillsammans
              i de sammanhang då vi har framträtt, till exempel på Pridefestivalen.
            </seg>
            <seg n="6f9da6bd">
              Det gäller biståndsfrågor och internationella frågor, där det
              handlar om rättigheter för människor i världen att slita sig loss
              från fattigdom och bygga en värdig framtid.
            </seg>
            <seg n="cd93da8c">
              Det finns alltså ett mycket tungt politiskt arv från Maria och
              Peter som jag hoppas att Miljöpartiet bygger vidare på.
            </seg>
            <seg n="7ef99fd6">
              Jag vill också avslöja en hemlighet. Efter att vi deltagit i
              partiledardebatter tillsammans har Maria Wetterstrand alltid hört
              av sig efteråt med uppmuntrande sms. Vi har nog inte haft någon
              debatt där jag inte blivit kontaktad av Maria efteråt. Du ska
              veta att det har betytt otroligt mycket. Det har varit enormt
              uppskattat. Man är ju helt tom efter dessa urladdningar där man
              har suttit i en tv-studio och försökt säga något vettigt, och
              man har svårt att värdera sin egen insats. Då får man ett litet
              uppmuntrande sms från Maria Wetterstrand. Då blir man genast mycket
              gladare.
            </seg>
            <seg n="ee2356fb">
              Tack för det Maria, och tack Peter! Jag kommer att avtacka er
              vid annat tillfälle med presenter och uppvaktningar. Men ni ska
              veta att ni är oerhört uppskattade.
            </seg>
          </u>
          <note type="speaker" n="113881ec">
            Anf. 51 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-12" n="94a709cb">
            <seg n="e06a838d">
              Herr talman! Tack, Lars! Det var vackra ord. Jag kom att tänka
              på när vi dansade i Pridetåget. Trots att Lasse hade väldigt ont
              i knät dansade han hela vägen från Södermalm ut till Gärdet.
            </seg>
          </u>
          <note type="speaker" n="a2136054">
            Anf. 52 Socialminister GÖRAN HÄGGLUND (KD) replik:
          </note>
          <u who="göran_hägglund_minister_2006" xml:id="i-bd1ff6afa7433cc6-1" n="4e951e42">
            <seg n="204befee">
              Herr talman! Jag vill naturligtvis också precis som andra passa
              på att säga ett tack till Maria Wetterstrand och Peter Eriksson
              för deras samåkande insatser i politiken på den här nivån. Inte
              minst bidrar Miljöpartiet genom sina språkrör till att tillföra
              icke-materialistiska perspektiv på politiken som behövs.
            </seg>
            <seg n="4dd90044">
              Det handlar om sådant som är långsiktigt viktiga frågor och ödesfrågor
              för mänskligheten, som klimat och miljö, men också frågor om hur
              vi tillsammans förhåller oss till varandra. Flyktingpolitiken
              har berörts här. Det finns också väldigt många andra viktiga frågor.
              Det är sådant som ibland ligger vid sidan av de kortsiktiga frågorna
              om kronor och ören och som måste ha ett utrymme i politiken också
              i vårt eget land.
            </seg>
            <seg n="f2b92b77">
              Vi har förstås inte alltid varit överens. Jag tror att man kanske
              kan få ett lite speciellt intryck av en sådan diskussion vi har
              nu. Det är viktigt att påpeka att ni har och det tror jag gäller
              de flesta här i kammaren en god förmåga att skilja på sak och
              person. Man kan tycka om varandra som människor även om man råkar
              ha väldigt olika uppfattningar i politiska sakfrågor. Det är viktigt
              att stryka under det.
            </seg>
            <seg n="d1b1cdae">
              Ni är nu, Maria och Peter, allt annat än gröna i den här rollen.
              Ni har varit med väldigt länge och gjort betydande insatser för
              ert parti och för svensk politik. Jag vill säga ett hjärtligt
              tack för det. Om man ser tillbaka på alla de tv-bilder vi har
              sett från stormiga miljöpartistiska kongresser där det har voterats
              till in på småtimmarna kanske det inte var alla som kunde ana
              att de voteringarna när det gäller stadgarna för ert parti ledde
              till att någon familj i Burkina Faso får ett får och någon familj
              i El Salvador får kycklingar för att uppmärksamma och hedra era
              insatser i svensk politik. Det är en liten gåva som vi har gett
              genom Läkarmissionen.
            </seg>
          </u>
          <note type="speaker" n="f4dc0f63">
            Anf. 53 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-13" n="94a709cb">
            <seg n="519ead39">
              Herr talman! Tack! Jag tror dock att om de hade vetat det hade
              de kanske satt gränsen på två år i stället för nio år. Då hade
              det blivit ännu fler får.
            </seg>
          </u>
          <note type="speaker" n="59b552d3">
            Anf. 54 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-dc4e51d0d624cf2b-13" n="d78afeb4">
            <seg n="92b54a80">
              Herr talman! Mitt i julhandeln sprängde sig en man till döds
              i centrala Helsingfors. Hans avsikt var att ta med sig många oskyldiga
              människor in i döden. Han misslyckades med det. Men vi måste inse
              att en katastrof var mycket nära.
            </seg>
            <seg n="00c9df4f">
              Vårt öppna liberala samhälle är sårbart. Rädslan för denna typ
              av händelser kan leda till reaktionen att det skulle vara något
              fel på det öppna samhället. Men få av oss, och definitivt inte
              jag, vill ha ett mer slutet samhälle.
            </seg>
            <seg n="03c1276e">
              För den som eventuellt tror att ett mer slutet samhälle skulle
              vara någon typ av skydd mot den här typen av händelser vill jag
              också säga att flertalet av dessa händelser och attentat äger
              rum i samhällen som är väsentligt mer auktoritära och kontrollerade
              än vad Sverige är. Inte ens slutenhet skulle vara något skydd.
            </seg>
            <seg n="5000f710">
              Det öppna samhället vi har med dess demokrati, sociala välfärdsnivå
              och respekten för alla människors lika värde är i grunden den
              bästa förebyggande insatsen mot våld. Men även det öppna samhället
              måste försvaras. Vi har inget överseende med dem som vill störta
              demokratin. Vi har inget överseende med dem som är beredda använda
              våld för att nå sina politiska mål.
            </seg>
            <seg n="71f12fdd">
              Det är uppenbart att vi i vår tid behöver skydda oss mot sådana
              krafter. Ett öppet samhälle kräver också säkerhet för att skydda
              det öppna samhället. Utmaningen vi står inför är att stärka säkerheten
              utan att minska öppenheten. Utmaningen är att skärpa vaksamheten
              utan att öka misstänkliggörandet av människor eller grupper.
            </seg>
            <seg n="cfd701c3">
              Lika lite som det nu finns skäl att misstänkliggöra Tranåsbor
              för att självmordsbombaren kom från Tranås, finns det skäl att
              misstänkliggöra invandrare i största allmänhet för att självmordsbombaren
              var invandrare.
            </seg>
            <seg n="efd67e2c">
              Risken finns alltid att de som i vanliga fall pläderar för ökad
              intolerans får luft under vingarna efter sådana här händelser
              och att vår rädsla utvecklas till något slags kollektiv intolerans
              och utpekande. Förväxla inte ökad säkerhet med ökad intolerans!
              Både tolerans och ökad säkerhet är grundläggande förutsättningar
              för det öppna samhället.
            </seg>
            <seg n="f9a976c4">
              Herr talman! Vad gör egentligen ett land framgångsrikt på 2000-talet?
              Människor, företag och kapital är rörligare än någonsin. Om ett
              land inte har bra villkor och förutsättningar flyttas företag,
              jobb och kunniga och utbildade människor snabbt till andra länder
              eller andra världsdelar.
            </seg>
            <seg n="6d65c8ac">
              Sverige kommer nu mycket starkt ur den ekonomiska krisen. Dysterkvistarna
              har fått fel. Vi går ut ur krisen som Europas kanske allra starkaste
              ekonomi. Många andra europeiska länder har jobbiga perioder framför
              sig med nedskärningar i välfärden, skattehöjningar och systemförändringar.
              Det är sådant som vi mycket gick igenom i ganska bred politisk
              enighet efter 90-talskrisen.
            </seg>
            <seg n="5329c35f">
              Om några år kommer även de länder som nu har problem att ha gått
              igenom sina processer och några av dem riktiga stålbad och kommer
              ut med mycket stark konkurrenskraft ur krisen. I andra delar av
              världen går det undan hela tiden. Kina och Indien kommer med stormsteg
              och utmanar oss. Det gör de inte bara som vi varit vana med lågprisproduktion
              av plastleksaker och genom att sy upp T-shirtar. Nu kommer de
              med stormsteg med kvalificerad produktion som är kunskapsintensiv.
            </seg>
            <seg n="9801ffc8">
              Vi kan inte tro och får inte luras att tro att det i längden
              räcker med att vi kommer ut ur krisen med makroekonomisk stabilitet.
              Det kommer inte att räcka i längden som förutsättning för att
              vi ska vara framgångsrika. Vi måste se om vårt hus. Det är den
              största utmaningen för oss i Sverige och för regering och riksdag
              under en tioårsperiod framåt. Det handlar om att vässa Sveriges
              konkurrenskraft och göra oss ännu mer beredda på de utmaningar
              som globaliseringen medför.
            </seg>
            <seg n="86e4c5dd">
              Vi måste stärka vårt företagsklimat. Det kommer att kräva sänkta
              skatter och en moderniserad syn på arbetsmarknadens regler. Det
              måste löna sig bättre att utbilda sig och ta ansvar. Det måste
              kunna löna sig att ta risker när man startar företag. Startar
              man ett företag kan allt gå förlorat. Men man måste också kunna
              vinna stort på att starta företag och vara framgångsrik.
            </seg>
            <seg n="53ed9af0">
              Både kapital, det som ger företagande och jobb, och duktiga människor
              måste lockas till Sverige. Vi har ibland attityden att vi suckar
              över att duktiga företag och människor lämnar Sverige. Det ska
              vi åtgärda. Men det räcker inte. Vi ska vara ett land som drar
              till oss företag och duktiga människor. Det måste vi ha som ambitionsnivå.
            </seg>
            <seg n="bf9ee0e5">
              Att det ska löna sig att utbilda sig är dessutom i mycket hög
              grad en jämställdhetsfråga. Det är i de stora akademiska kvinnoyrkena
              som utbildningspremien är som allra lägst. Jämför fem års utbildning
              på universitet och högskola i traditionellt manliga yrken och
              utbildningar med traditionellt kvinnliga utbildningar. Det är
              där vi finner de stora löneskillnaderna.
            </seg>
            <seg n="385f5138">
              Jämför den som blir lärare, bibliotekarie och socionom och läser
              tre, fyra eller fem år på universitetet med ingenjörer eller de
              som gått de ekonomiska utbildningarna och se vad utbildningspremien,
              det vill säga lönen, i nästa ända är.
            </seg>
            <seg n="1bb624b2">
              Detta är den största jämställdhetsutmaning vi står inför på arbetsmarknaden
              under kommande år. Det handlar både om synen på lönebildning och
              om synen på skatter.
            </seg>
            <seg n="100f883b">
              Om Sverige ska bli lika framgångsrikt under 2000-talet som vi
              tidvis var under 1900-talet är det kunskap, vetenskap och kreativitet
              som måste stå i absolut fokus. Vår vision ska vara ett land med
              bästa möjliga utbildning och forskning. Då är det en utgångspunkt
              för politiken att resultaten i den svenska skolan har sjunkit
              oavbrutet i 20 år kanske ännu längre, men det är under 20 år som
              vi har haft utvärderingar som vi kan överblicka och mäta.
            </seg>
            <seg n="6e1ec8c8">
              Precis som statsministern räknade upp i sitt inledningsanförande
              blir 2011 det kanske största reformåret i svensk utbildningshistoria,
              även om man inkluderar 1842 års folkskolereform. Det är så många
              reformer som nu sker samtidigt och på bredden med lärarutbildning,
              grundskola, gymnasieskola, lärlingsutbildning, ny skollagstiftning,
              nya läroplaner, nytt betygssystem och så vidare. Detta skapar
              i grunden förutsättningar för ett lyft av den svenska skolan och
              dess resultat.
            </seg>
            <seg n="15862266">
              Under 1015 års hård skolpolitisk debatt i Sverige har jag och
              många med mig fört denna debatt och från vänsterhåll anklagats
              för att de reformer vi nu genomför är en sorteringsskola. Så har
              det kallats. Det har varit Thomas Östros och Ibrahim Baylans favorittuttryck
              för den politik vi nu genomför när de har kritiserat den. Nu genomför
              vi den trots allt, oavsett vad oppositionen kallar den. Jag kan
              konstatera att det från oppositionens sida finns fortsatta motståndsöar,
              och resten vet inte riktigt vilket ben de ska stå på.
            </seg>
            <seg n="0cebb6a3">
              Detta genomförs nu, för det är viktigt för Sverige. Jag hade
              gärna sett att det hade genomförts i mycket bredare samförstånd,
              som har önskats många gånger. Men det viktigaste för Sverige är
              att reformerna genomförs och blir framgångsrika för Sverige.
            </seg>
            <seg n="94f062b0">
              Det finns ingen quick fix inom skolpolitik. De problem som vi
              har i dag i skolan grundades i politiska beslut för 2025 år sedan.
              1985 års lärarutbildningsreform, 1990-talets gymnasiereformer
              och en del andra beslut som fattades då var delar i grunden för
              den utförsbacke vi sedan har haft. Det kommer att ta tid att vända
              utvecklingen längre tid än vad någon av oss skulle önska. Jag
              skulle önska att studentbetygen gick upp omedelbart på grund av
              reformerna. Det kommer inte att ske. Det kommer att ta tid innan
              reformerna värker ut i systemet. Min bedömning är att vi under
              kommande år kommer att få se att resultaten fortsätter att sjunka
              innan reformerna värker igenom och det går uppåt igen.
            </seg>
            <seg n="4cbff533">
              Jag utesluter inte att det krävs ytterligare stora förändringar
              och att vi behöver gå vidare. Men nu, för stunden, är 2011 det
              tyngsta reformåret inom svensk skola.
            </seg>
            <seg n="b2eaab3c">
              Vi genomför också en historisk satsning på svensk forskning ytterligare
              en förutsättning för att vi ska vara framgångsrika. Det forskningsbeslut
              som riksdagen fattade för två år sedan innebar en ökning av nivån
              på anslagen med 5 miljarder. Det är den största enskilda ökning
              som något land har genomfört i vår tid. Jag tänker i synnerhet
              på att vi gjorde det under krisen, när alla andra drar ned.
            </seg>
            <seg n="38ba36d2">
              Därmed nådde vi målet att Sverige avsätter 1 procent av bnp till
              offentligt finansierad forskning. Till EU redovisar vi nu att
              vårt mål 2020 är att 4 procent av bnp ska gå till forskning i
              Sverige när vi lägger ihop det offentliga och näringslivet. Därmed
              är vi näst efter Israel, med sin stora försvarsforskning, det
              mest ambitiösa landet i världen när det gäller forskning.
            </seg>
            <seg n="6dc5fa71">
              Herr talman! Alliansregeringen är återvald. Det var en nödvändig
              förutsättning för att Sverige ska förbli framgångsrikt att vi
              undvek vänstersvängen, som kunde ha blivit verklighet. Men det
              räcker inte. Vi måste under det kommande årtiondet ta ansvar för
              beslut som långsiktigt stärker vårt land i den internationella
              konkurrensen. Globaliseringen och de öppna gränserna är inte ett
              hot utan innebär stora möjligheter för vårt land om vi vågar utnyttja
              dem.
            </seg>
          </u>
          <note type="speaker" n="4013d56f">
            Anf. 55 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-11" n="23a7553a">
            <seg n="8e0987ba">
              Herr talman! Nu är det slut på tacken, och vi går i stället in
              på attackerna och politiken.
            </seg>
            <seg n="56c054d9">
              Jag har suttit hemma och funderat under de senaste veckorna på
              vad som egentligen har hänt i riksdagen under de nära 30 år som
              jag har suttit här. En av de riktigt stora förändringarna är Folkpartiet,
              som i stort sett har övergivit de socialliberala idéerna. Det
              märktes också när man lyssnade på Jan Björklunds tal. Det är en
              otrolig skillnad på Folkpartiet i dag jämfört med för 30 år sedan.
            </seg>
            <seg n="b60d5c0f">
              När jag kom in i riksdagen i början på 80-talet var Folkpartiet
              en stark röst i frågor som handlar om socialförsäkring, i handikappfrågor
              och inte minst i frågor om jämställdheten. Då var också Folkpartiet
              ett stort parti. I stället för att stå på den lilla människans
              sida är det nu hårdare tag som gäller. Det märktes verkligen i
              dag också. I stället för att värna en stark socialförsäkring och
              en stark sjukförsäkring är det utförsäkringspolitiken som får
              försvar. Vårdnadsbidraget är nu regeringens bidrag till jämställdheten.
            </seg>
            <seg n="bd32e9ab">
              När Folkpartiet trängs med de andra partierna ute till höger
              är det som om ni också tappar det som verkligen är eller borde
              vara er själ och er identitet. Jag tror att det är få människor
              i dag som på rak arm kan ange någon fråga där Folkpartiet har
              en annan åsikt än Moderaterna. När det saknas ett socialliberalt
              perspektiv blir den svenska borgerligheten hårdare och Folkpartiet
              allt mindre.
            </seg>
            <seg n="6ae47842">
              Min fråga är: Vad hände egentligen med det socialliberala folkparti
              som jag lärde känna och uppskatta när jag kom in i riksdagen?
              Vart tog det vägen?
            </seg>
          </u>
          <note type="speaker" n="b6c91258">
            Anf. 56 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-14" n="d78afeb4">
            <seg n="9f101d89">
              Herr talman! Det är populärt från Socialdemokraterna att till
              exempel säga att vår utbildningspolitik skulle vara hård och att
              den skulle slå ut människor. Utöver just tolerans och jämställdhet
              var det utbildningspolitik som jag talade om i mitt anförande.
            </seg>
            <seg n="8e266106">
              Jag skulle vilja säga att det är den utbildningspolitik som Mona
              Sahlin och hennes parti har stått för som har slagit ut människor
              i stor utsträckning under årtionden. Det är arbetarklassens egna
              barn som har varit de stora förlorarna på den utbildningspolitik
              som har varit kravlös. När det inte fanns förväntningar på barn
              från hemmet på studieresultat och när inte heller skolan hade
              förväntningar och ställde kunskapskrav det var det som orsakade
              den stora utslagningen. Det är dessa problem vi fortfarande lever
              med. Det är därför vi nu genomför de många reformer som jag nu
              redogjorde för och som Mona Sahlin nu kritiserade och dömde ut
              som hårda och kalla och vad det nu var.
            </seg>
            <seg n="1a9ae5b5">
              Det är det som är så tragiskt med svensk socialdemokrati. Den
              viktigaste förutsättningen för att skapa jämlikhet i ett samhälle
              är en bra skola som är kompensatorisk och som lyfter de barn som
              kommer från hem som inte har goda förutsättningar från början.
              Det är dessa barn ni har svikit. Det stora svenska arbetarpartiet
              har svikit arbetarklassens barn i sin skolpolitik i 30 år. Det
              är det vi nu rättar till.
            </seg>
          </u>
          <note type="speaker" n="36322bc9">
            Anf. 57 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-12" n="23a7553a">
            <seg n="7e531a12">
              Herr talman! Jan Björklunds svar är delvis Folkpartiets problem.
              Folkpartiet har blivit skolpartiet. Var är det socialliberala
              Folkpartiet, som med det stora engagemanget inte minst tillsammans
              med socialdemokratin stod upp för socialförsäkringarnas roll i
              tillväxten och välfärden och som slogs för inkomstbortfallsprincipen
              som en så viktig del av det som det starka Sverige skulle vara?
              Var är Folkpartiet som stod upp och argumenterade för jämställdheten
              och mot Kristdemokraternas tankar om att låsa in kvinnorna och
              vårdnadsbidraget? Det här är ett av de stora problemen.
            </seg>
            <seg n="884973f1">
              Sverige behöver ett starkare socialliberalt parti. Det säger
              jag inte för Jan Björklunds skull, utan för försvaret för det
              som inte bara gjorde Sverige starkt utan som fortfarande har en
              så stor betydelse för att förena jämlikhet och utveckling. Av
              detta finns bara kvar skolpartiet Folkpartiet. Finns socialliberalismen
              kvar? Det är fortfarande min fråga. Jag skulle välkomna det.
            </seg>
          </u>
          <note type="speaker" n="be6119b7">
            Anf. 58 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-15" n="d78afeb4">
            <seg n="7b265df9">
              Herr talman! Mona Sahlins omsorg om mitt parti gläder mig, i
              och för sig. Det är en svepande kritik som Mona Sahlin för fram,
              men när det gäller socialförsäkringarna finns det en stor och
              viktig reform som är central. Den tänker jag ta strid för så länge
              jag finns i politiken. Den handlar om att alla människor ska omfattas
              av en allmän arbetslöshetsförsäkring. Det är den enskilt viktigaste
              reform vi står inför.
            </seg>
            <seg n="5b81bbb3">
              Så många människor står utanför en arbetslöshetsförsäkring, och
              ni har valt detta system. Jag är medveten om att antalet har ökat
              sedan avgiftsreformen 2007. Men så många människor står utanför,
              och många stod utanför också innan dess. Ni har valt detta system
              av ett enda skäl, nämligen att det gör det lättare för LO att
              rekrytera medlemmar. För oss är löntagarnas trygghet viktigare
              än LO:s makt, och det har det alltid varit. Också på den tid du
              hänvisar till hade vi de här striderna. Vi tänker nu genomföra
              denna reform som ökar den sociala tryggheten för utsatta människor
              i Sverige.
            </seg>
          </u>
          <note type="speaker" n="6ff59a8f">
            Anf. 59 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-14" n="94a709cb">
            <seg n="94911899">
              Herr talman! Man skulle nästan kunna tro att jag och Mona Sahlin
              har samordnat oss. Jag avser också att fråga vad som hände med
              Folkpartiet men inte ur samma perspektiv.
            </seg>
            <seg n="59d47b7f">
              Just nu håller vargjakten på att ta slut runt om i skogarna.
              Tusentals jägare har gett sig ut för att skjuta 20 individer av
              en utrotningshotad art i Sverige. Problemen har inte precis blivit
              färre efter årets jakt. Hittills har man riktat in sig på de vuxna
              djuren, vilket inte var avsikten eftersom det kan hota föryngringar.
              Man har skjutit flera alfahannar. Två vargar har haft gps-sändare,
              vilket gör att forskarnas arbete försvåras. För några dagar sedan
              gav EU-kommissionären Janez Potočnik beskedet att han är beredd
              att gå till domstol för att den svenska jakten kan vara olaglig.
            </seg>
            <seg n="09786719">
              Tidigare har Folkpartiet varit det parti på högersidan som vi
              har kunnat lita på när det gäller just att skydda hotade arter
              och bevara den biologiska mångfalden. Tyvärr verkar det inte stämma
              längre. Jag undrar: Vad var det som hände?
            </seg>
          </u>
          <note type="speaker" n="aca79497">
            Anf. 60 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-16" n="d78afeb4">
            <seg n="65210c41">
              Fru talman! Vargfrågan har en sprängkraft i svensk politisk debatt
              som vida överstiger det antal djur det handlar om. Det finns så
              många dimensioner i den här frågan. Jag tror att det finns en
              inställning i många av skogslänen där vargarna faktiskt finns
              eller ska planteras ut att detta är någonting som stockholmarna
              hittar på och att man inte bryr sig om att lyssna. Den dimensionen
              kan bli väldigt stark i den här typen av debatter. Vi ska också
              erkänna att det är lättare att sitta i Helsingfors och fatta beslut
              eftersom man befinner sig längre ifrån.
            </seg>
            <seg n="412ac6c4">
              Ska en sådan här rovdjurspolitik och vargpolitik fungera måste
              man hitta något slags kompromiss som alla kan enas om. Jag har
              mött så oerhört starka känslor i den här frågan från olika håll.
              Jag tycker att den kompromiss som riksdagen har lagt fast är bra.
              Där bestämmer vi att det ska finnas en livskraftig vargstam i
              Sverige. För att den ska kunna vara livskraftig i längden behöver
              man sannolikt inplantera djur med jämna mellanrum, för annars
              blir det för mycket inavel. Jag är verkligen ingen expert, men
              jag har lyssnat på experterna. Å andra sidan får man bedriva skyddsjakt
              när det blir för många i vissa områden nära där människor bor
              och har sin boskap. Jag tycker att den avvägningen är bra. I grunden
              har vi i riksdagen nu bestämt att det ska finnas en livskraftig
              vargstam i Sverige. Det är ett stort framsteg, Maria Wetterstrand,
              jämfört med hur det var förut, och det tycker jag är bra.
            </seg>
          </u>
          <note type="speaker" n="146aa972">
            Anf. 61 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-15" n="94a709cb">
            <seg n="ec1ce918">
              Fru talman! Jag uppskattar den uppriktighet som Jan Björklund
              står för när det gäller motiven bakom den vargjakt som nu bedrivs.
              Det har påståtts i många sammanhang att den skulle bedrivas för
              vargarnas skull. Det är uppenbart att detta inte är sant, och
              det blir också tydligt i Jan Björklunds svar. Det handlar alltså
              om att man ska få en större respekt för rovdjurspolitiken från
              ett antal väldigt högljudda människor som i decennier tillbaka
              har velat bli av med vargen i Sverige.
            </seg>
            <seg n="ed81d766">
              Tittar man på vad människor egentligen tycker, även i områden
              där vargen finns, tycker de allra flesta att vargen ska ha rätt
              att finnas. Då är det också vårt ansvar som politiker att lyssna
              på det och ta ansvar för att de arter vi har i landet bevaras.
              Då menar jag att det är ansvarslöst att skicka ut tusentals jägare
              att skjuta 20 individer när det bara finns ungefär 200. Det här
              har också med rätta kritiserats av forskarna.
            </seg>
          </u>
          <note type="speaker" n="a5be8bd2">
            Anf. 62 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-17" n="d78afeb4">
            <seg n="a952b7ef">
              Fru talman! Både Maria Wetterstrand och jag företräder ju partier
              som verkligen har sina väljarbaser koncentrerade till städerna.
              De flesta av Maria Wetterstrands och mina uppdragsgivare finns
              långt ifrån de här miljöerna. Jag tror inte att man bara kan se
              till det när man styr ett land, utan man måste försöka hålla ihop
              landet. Om det då blir en oerhört stark reaktion från människor
              i de här bygderna måste man också lyssna in det. Jag tycker att
              vi nu har lyckats med en kompromiss. Det är många som avskyr den
              kompromissen från båda håll. Men vi har lyckats finna en lösning
              där vi säger att vi ska ha en livskraftig vargstam i Sverige.
            </seg>
            <seg n="588b515d">
              Nu blir några arga när det bedrivs en mycket begränsad skyddsjakt
              samtidigt som andra blir arga när det ska inplanteras vargar.
              Jag vet det, men ändå har huvuddelen kunnat enas om detta. Det
              är ett stort framsteg. Vi hade inga vargar alls under en mycket
              lång tid. Nu är vi på väg att få en livskraftig vargstam. Riksdagens
              beslut är att den ska få utvecklas så att den blir livskraftig.
              Jag tycker att det är ett framsteg utifrån Maria Wetterstrands
              utgångspunkt. Sedan måste man acceptera att vi måste bygga en
              politik som alla i vårt land kan acceptera.
            </seg>
          </u>
          <note type="speaker" n="f546ba00">
            Anf. 63 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-6" n="0e23705f">
            <seg n="6df0d24f">
              Fru talman! Det talas om utbildningssatsningar. Det är naturligtvis
              förvånande. Vi har hört om skolpartiet Folkpartiet tidigare i
              debatten här.
            </seg>
            <seg n="80bf4583">
              I förra veckan hörde vi att Statistiska centralbyrån tillsammans
              med Sveriges Television har undersökt studieresultat i så kallade
              socialt utsatta områden, det vill säga invandrartäta förorter.
              Det är väldigt nedslående resultat. Jan Björklund intervjuades
              och sade att det behövs mer pengar och att kommunerna måste skicka
              mer pengar till de här skolorna. Det är den enda åtgärd jag har
              hört talas om. Det är möjligt att Jan Björklund har fler åtgärder
              på lager, men detta med mer pengar är någonting som man alltid
              tar till när de här problemen har uppdagats. Och man har gett
              mer pengar. Här i Helsingfors och i många andra städer och kommuner
              runt om i landet är just andelen invandrare en grund för hur man
              fördelar resurserna till skolorna.
            </seg>
            <seg n="d9580aa3">
              Jan Björklund får gärna redogöra för hur han har tänkt komma
              till rätta med den här problematiken, och då gäller det inte mer
              pengar utan kopplingen till de strukturella problem som en alltför
              hög invandrartäthet faktiskt innebär, för det är naturligtvis
              detta det handlar om.
            </seg>
            <seg n="e623e0fb">
              Jan Björklund pratar också om det här terrordådet. Även Jan Björklund
              raljerar lite grann när han jämför Tranåsbor med islamister. Det
              kan man inte göra. Tranåsbor har väldigt lite med det här terrordådet
              att göra. Däremot måste man vara rejält naiv om man inte inser
              och väljer att blunda för att ett sådant här terrordåd har med
              tro på islam att göra, för det är precis vad det handlar om. Att
              jämföra Tranåsbor med islamister vittnar om en närmast total aningslöshet
              om vad det är vi faktiskt står inför. Det vittnar om en brist
              på förståelse för att det är ett verkligt hot som även Sverige
              står inför. Sverige är inte förskonat från den här typen av hot.
            </seg>
          </u>
          <note type="speaker" n="27e53318">
            Anf. 64 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-18" n="d78afeb4">
            <seg n="47f7d400">
              Fru talman! Jimmie Åkesson gjorde sig skyldig till en grov överdrift
              eller förlöpning nu. Jag jämförde inte Tranåsbor med islamister.
              Jag sade att man inte kan anse att Tranåsbor ska misstänkliggöras
              därför att han kom från Tranås, och invandrare i största allmänhet
              kan inte misstänkliggöras därför att han var invandare.
            </seg>
            <seg n="2ccd7040">
              Islamister är ett begrepp vi använder för mycket extrema personer
              som vill förändra samhället i islamisk riktning med våld. Det
              är den grupp som står för extrem islamism som Säpo talar om när
              man talar om de här 200 individerna. Dem måste vi naturligtvis
              skydda oss emot. Citera mig korrekt när du citerar mig i den här
              debatten!
            </seg>
            <seg n="f9ddfdbc">
              Jag var själv sur på hur det klipptes i tv. Jag tillhör inte
              dem som tycker att det är just ökade resurser som är svaret på
              skolans problem. Ibland är det väl det, men det handlar sällan
              enbart om ökade resurser. Sverige har en skola där vi satsar mer
              resurser än de flesta andra länder.
            </seg>
            <seg n="52bea989">
              Lösningen för ökad integration i våra skolor är en satsning på
              svenska språket. Det handlar om att tidigt upptäcka elever som
              har svårigheter, antingen de är svenskfödda eller invandrare,
              och sätta in stöd tidigt. De reformer vi nu genomför innebär just
              detta. Vi inför nya nationella prov tidigt, speciallärare tidigt
              och en lärarutbildning där lärare som undervisar invandrarbarn
              i svenska blir mycket duktigare på att göra det. Att vara svensklärare
              i en skola med enbart svenska elever är en annan uppgift än att
              lära invandrarbarn att tala svenska. Det handlar till exempel
              om en mer målinriktad utbildning för de här lärarna.
            </seg>
            <seg n="0e7f506b">
              Jag skulle vilja säga att det handlar om svenska språket, svenska
              språket och svenska språket. Det är avgörande i skolan för att
              åstadkomma integration. Ibland kräver det mer resurser, men totalt
              sett tror jag att skolväsendet har resurser nog. Det handlar också
              om hur man jobbar och hur vi prioriterar.
            </seg>
          </u>
          <note type="speaker" n="ec46682f">
            Anf. 65 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-7" n="0e23705f">
            <seg n="8bd43efe">
              Fru talman! Jag håller med Jan Björklund om att det svenska språket
              naturligtvis är avgörande i flera avseenden. Men det är inte så
              lätt att lära sig svenska när man inte träffar svenskar. Det är
              lite det jag menar. Här har vi underliggande, bakomliggande strukturer
              som Jan Björklund inte ser, som den övriga regeringen inte ser,
              som inget annat parti förutom vi i den här församlingen ser. Det
              är de bakomliggande strukturerna till att det ser ut som det gör.
              Det är klart att man kan tycka att människor ska lära sig svenska,
              men det hjälper som sagt inte om man inte träffar andra svenskar
              och får en naturlig relation till det svenska samhället och en
              naturlig relation till det svenska språket.
            </seg>
            <seg n="fd8b2425">
              Jag kan inte se någonting i de reformer som Jan Björklund talar
              om som syftar till att komma åt de bakomliggande strukturerna
              till att det ser ut så här.
            </seg>
            <seg n="aea20f6c">
              Det finns mycket som talar för att problemen till exempel i Helsingfors
              kan vara större än vad vi har sett hittills, eftersom det enligt
              Helsingforss stad själv kan vara så att man sätter för höga betyg
              i flera av skolorna. Problemen kan alltså vara ännu större än
              vad vi har sett i den undersökning som kom förra veckan.
            </seg>
          </u>
          <note type="speaker" n="d7dac952">
            Anf. 66 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-19" n="d78afeb4">
            <seg n="ce512286">
              Fru talman! Integration är en utmaning. Jimmie Åkessons lösning
              är att stänga Sveriges gränser. Jag tycker att det vore en helt
              vansinnig politik. Men även om man gjorde det finns det redan
              en lång rad invandrare här, så du har fortfarande integrationsutmaningar.
            </seg>
            <seg n="e6fbf3e2">
              Vi har inte lyckats tillräckligt väl med integrationen i Sverige,
              och det är säkert en av anledningarna till att Jimmie Åkessons
              parti fick luft under vingarna. Men vårt svar på det är inte att
              gå Jimmie Åkessons väg och stänga Sverige, utan det är att höja
              ambitionsnivån när det gäller integrationspolitik.
            </seg>
            <seg n="091892d6">
              Skolan är nyckeln. Det är mängder av barn som inte lär sig tillräckligt
              bra svenska, och det finns mängder av orsaker till det. Jag tror
              att det finns rätt mycket att göra för att vi ska bli bättre på
              detta. Integration är alltid en utmaning det kommer det att vara
              i vårt samhälle. Vi som vill att Sverige ska vara ett öppet samhälle
              och ett öppet land kommer alltid att ha denna utmaning som vi
              måste jobba med. Men vi kan bli mycket bättre än i dag det är
              vår utgångspunkt.
            </seg>
          </u>
          <note type="speaker" n="4df763e4">
            Anf. 67 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-4" n="7de0a53e">
            <seg n="cb3340b0">
              Fru talman! Skolan och utbildningspolitiken är ett krisområde,
              men inte för de stora skolföretagen, de bolag som tjänar pengar
              på att bedriva utbildning. Tvärtom där finns det inga kriser.
              Pysslingen, som ägs av riskkapitalbolaget Polaris Private Equity,
              gör en vinst på ungefär 3 000 kronor per elev och år. Baggium,
              vars ägande domineras av riskkapitalbolaget FSN Capital, tog ut
              13 000 kronor per elev och år.
            </seg>
            <seg n="643211e0">
              Det finns alltså inte någon kris bland utbildningsanordnarna
              på den privata sidan. Tvärtom där ser man att det finns stora
              vinster att göra. Dessutom placeras vinsterna väldigt ofta utanför
              de svenska skattemyndigheternas kontroll. De går till riskkapitalbolag
              som är placerade i skatteparadis. De betalar väldigt lite eller
              ingen skatt i Sverige. De gömmer vinster genom att ha holdingbolag
              och transaktioner som gör det svårt eller omöjligt att genomskåda
              dem.
            </seg>
            <seg n="80ba8385">
              Samtidigt med detta halkar svenska elever efter i internationella
              jämförelser. Antalet lärare är mindre i fristående skolor än i
              kommunala skolor, och särskilt gäller det antalet behöriga lärare.
              Idén om en likvärdig skola blir alltmer avlägsen. Arbetarklassens
              barn får allt sämre möjligheter att tillägna sig en bra utbildning,
              samtidigt som mer välbesuttna föräldrar kan köpa läxhjälp åt sina
              barn och få skatteavdrag på kuppen.
            </seg>
            <seg n="c6078252">
              Allt detta skyller Jan Björklund på tidigare regeringar. Det
              är alltid någon annans fel. Det är beslut tagna för länge sedan.
              Jan Björklund har nu varit skol- och utbildningsminister i nästan
              fem år, men det är aldrig den nuvarande ministerns och nuvarande
              regeringens fel. Det är alltid någon annans fel.
            </seg>
            <seg n="1d11e543">
              Det är fullständigt ansvarslöst. Du ser ju problemen. Du får
              själv kommentera de svaga resultaten i PISA-undersökningen. Du
              får själv kommentera den segregation i utbildningen som sker.
              Men du skyller alltid ifrån dig. Varför, Jan Björklund?
            </seg>
          </u>
          <note type="speaker" n="d7dc1b13">
            Anf. 68 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-20" n="d78afeb4">
            <seg n="e09b3174">
              Fru talman! Jag har ett mycket stort ansvar när det gäller utbildningsresultaten
              i Sverige, och det är att se till att vi kan lyfta upp dem. Att
              de har sjunkit i 20 år är inte mitt ansvar, hur Lars Ohly än försöker
              få till det. Mitt ansvar är att försöka lyfta upp utbildningsresultaten
              och genomföra alla de reformer som behövs. Vi genomför en jättestor
              förändringsagenda, och Lars Ohly har röstat emot de flesta. Med
              Lars Ohlys politik skulle det mesta vara som det var förut det
              som sänkte resultaten.
            </seg>
            <seg n="b36aa5ab">
              Jag har bjudit in oppositionen till överläggningar. Jag bedömde
              det som utsiktslöst med Vänsterpartiet, men jag har bjudit in
              Socialdemokraterna och Miljöpartiet till överläggningar om att
              hitta ett modernare ramverk kring reglerna för friskolor. Jag
              delar inte Lars Ohlys problembild. Den svenska friskolelagstiftningen
              skapades i en helt annan tid, när vi inte hade koncerner. Vi är
              beredda att lyssna, ge och ta med de delar av oppositionen som
              accepterar detta och som är övertygade om att valfrihet och friskolor
              är någonting bra i grunden.
            </seg>
            <seg n="6e9d3d08">
              Varför väljer föräldrar friskolor till sina barn, Lars Ohly?
              Det är den stora fråga man bör ställa sig. Varför väljer man friskolor?
              Jo, man är missnöjd med den offentliga skolan. Man är missnöjd
              med den skola och den skolpolitik som Lars Ohly har förordat under
              årtionden, och därför väljer man friskolor.
            </seg>
            <seg n="b96b4a9c">
              Jag känner många föräldrar som har sina barn i friskolor, och
              ingen av dem säger till mig: Jag har valt en friskola till mina
              barn för jag vill att de ska generera vinst åt en aktieägare.
              Det finns ingen som säger så. Däremot säger de så här: Jag väljer
              friskola till mina barn därför att de har mer ordning och reda
              i den skolan. Jag väljer friskola till mina barn därför att jag
              tror att de har högre kunskapsambitioner. De väljer namn som Kunskapsskolan
              för att signalera.
            </seg>
            <seg n="a395e76a">
              Jag tror inte att friskolor alltid har högre kunskapsambitioner
              och mer ordning i verkligheten, men det finns en bild av att de
              har det. Det är den föräldrarna efterfrågar. Det är den slutsatsen
              vi borde lyssna på, Lars Ohly.
            </seg>
            <seg n="c60255e6">
              Lars Ohly kan försöka förhindra den här utvecklingen genom att
              förbjuda friskolor. Jag vill i stället att den kommunala skolan
              ska erbjuda höga kunskapsambitioner, ordning och studiedisciplin.
              Man ska inte behöva välja bort den kommunala skolan för att ha
              bra skolor för sina barn.
            </seg>
          </u>
          <note type="speaker" n="d58010d4">
            Anf. 69 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-5" n="7de0a53e">
            <seg n="3f6cabed">
              Fru talman! Välfärd ska drivas utan vinstintressen. Det är det
              bästa sättet, för när vinstintresset kommer in kommer de felaktiga
              frågorna att ställas. Det är klart att det har fattats beslut
              tidigare än under Jan Björklunds tid som nu har återverkningar
              på det svaga resultat som utbildningspolitiken ger. Det är till
              exempel det fria skolvalet, reformen om de fristående skolorna
              och kommunaliseringen. Vi på den rödgröna sidan hade en idé om
              att utvärdera dem så att vi också kunde ta tag i problemen. Det
              struntar ni i. Ni tycker att det ska vara business as usual.
            </seg>
            <seg n="a48e4d29">
              Vi får en situation där stora riskkapitalbolag tjänar pengar
              på skattepengar. Varför ska vi bidra till dessa vinster? Varför
              ska vi kasta ut pengar på bidrag till de stora riskkapitalbolagen?
              Varför ska vi inte i stället anställa fler lärare, höja utbildningsnivån
              och se till att alla elever får en bra och likvärdig skola?
            </seg>
          </u>
          <note type="speaker" n="e35828fe">
            Anf. 70 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-21" n="d78afeb4">
            <seg n="535857c1">
              Fru talman! Lars Ohlys resonemang är märkligt. Det här är känt,
              och Lars Ohly säger det igen: Friskolor har en lägre lärartäthet
              än kommunala skolor. Jag tror att det är korrekt. Det beror väl
              delvis på att man har teoretiska program och inte yrkesprogram
              på gymnasiet, och yrkesprogrammen är mer lärartäta. Det finns
              statistik som visar på detta. Ändå väljer så många friskolor.
              Varför gör man det, trots att det är lägre lärartäthet? Ja, det
              beror på att de erbjuder någonting annat.
            </seg>
            <seg n="92378553">
              Jag tycker att svensk borgerlighet under lång tid har varit för
              dogmatisk och för okänslig för detta, och man har sagt: Men det
              är väl jättebra låt friskolorna konkurrera! Men vi har ett ansvar
              för att lyfta upp kvaliteten i den kommunala skolan, den offentliga
              skolan. Jag har inget emot att de som uppfyller alla krav och
              mål och bedriver skolor som företag går med vinst. Jag har inga
              invändningar mot det. Men om man missköter sig ska man inte få
              driva skolor med skattepengar, utan då ska samhället vara tuffare.
            </seg>
            <seg n="84009af6">
              Att förbjuda, stoppa och förhindra de alternativ som nu utmanar
              är helt fel väg att gå. Vi måste lyfta upp kvaliteten och resultaten
              i den kommunala skolan. Man ska inte behöva välja bort den kommunala
              skolan för att ha en bra skola för sina barn. Det är den vägen
              vi ska gå.
            </seg>
          </u>
          <note type="speaker" n="a642094a">
            Anf. 71 Närings- och energiminister MAUD OLOFSSON (C):
          </note>
          <u who="maud_olofsson_minister_2006" xml:id="i-ef6685327a8a4b62-3" n="925ada34">
            <seg n="77b1529c">
              Fru talman! Sverige kommer ur den ekonomiska krisen bättre än
              de flesta andra länder. Vi ser hur våra europeiska grannar sliter
              med såväl nedskärningar som skattehöjningar och växande skuldberg.
              Samtidigt rankar World Economic Forum Sverige tvåa på listan över
              världens mest konkurrenskraftiga länder.
            </seg>
            <seg n="624109bf">
              Ja, vi har ordning och reda i ekonomin. Antalet jobb växer, och
              svensk tillväxt är mycket hög. Utanförskapet har minskat med 148
              000 personer jämfört med 2006. Nyföretagandet slår nya rekord.
              Antalet nyregistrerade företag i Sverige ökade 2009 med 19,1 procent
              i hela landet jämfört med föregående år. Det är drygt 65 000 företag
              som har registrerats hos Bolagsverket. Det är den högsta siffran
              på mer än 15 år.
            </seg>
            <seg n="3b32360b">
              Visst spelar reformer som bland annat vi i Centerpartiet har
              drivit igenom en stor roll. Jag tänker på slopandet av revisionsplikten,
              ROT- och RUT-avdragen, förenklingar i regelverken, förenklingar
              för att starta aktiebolag, sänkta egen- och arbetsgivaravgifter
              och satsningar på kvinnors företagande.
            </seg>
            <seg n="c51d9c7f">
              Men det vore förmätet, tycker jag, att tillskriva Sveriges ekonomiska
              framgång enbart Alliansens duglighet. Det är faktiskt människor
              runt om i vårt land som skapar jobb, tillväxt och framtidstro.
              Det är alla som stiger upp på morgonen och går till ett jobb,
              alla 65 000 personer som hade modet att starta ett företag under
              förra året. Det är ni som lyfter Sverige. Det är ni som är de
              verkliga samhällsbärarna.
            </seg>
            <seg n="7ee5f9f3">
              Även om det går bra nu finns det inget utrymme att vila på lagrarna.
              Stora utmaningar kvarstår, och många människor känner sig inte
              delaktiga i den ekonomiska uppgången. Den regionala klyftan finns
              fortfarande. Det är stora delar av landet som kämpar i motvind,
              mot utflyttning och utarmning. De känner sig faktiskt bortglömda.
            </seg>
            <seg n="28b8e03a">
              Ohälsan minskar i hela landet, både bland kvinnor och bland män.
              Det är positivt, men samtidigt mår våra ungdomar allt sämre. Bara
              i fjol ökade antalet unga förtidspensionärer med över 5 000 personer.
            </seg>
            <seg n="619ac976">
              Som det sades tidigare här ger skolan inte alla våra ungdomar
              nödvändiga kunskaper för att möta framtiden. Invandrare som kommer
              till Sverige får inte vara med och bygga framtiden, utan många
              hänvisas fortfarande till bidrag och till utanförskap.
            </seg>
            <seg n="ae4b83da">
              Det jag vill säga är: Ja, vi är nöjda, men vi måste fortsätta
              att våga vara samhällskritiska och att se de tuffa utmaningar
              som människor möter i dag. Det här gäller både för Centerpartiet
              och för Alliansen som helhet.
            </seg>
            <seg n="97b5c26b">
              Att skapa fler jobb och vårda den ekonomiska utvecklingen kommer
              att vara huvudfrågor. Det är bara genom att fler är i arbete som
              vi också säkrar välfärden. Samtidigt ställs vi inför en tuffare
              konkurrens. Vi kan inte förlita oss på gamla meriter. Det är vår
              förmåga att tänka nytt och fortsätta att genomföra reformer som
              kommer att vara nyckeln till framgång. Det finns många samhällsutmaningar
              som kräver nya innovationer. Jag tänker på klimathotet. Jag tänker
              på den demografiska utvecklingen. Jag tänker på hälsofrågorna.
              Det är klart att vi måste tänka nytt om vi ska möta de här utmaningarna.
            </seg>
            <seg n="66f77fba">
              Det kommer också att vara helt avgörande för vår konkurrensförmåga
              om vi klarar av att vara innovativa. Ibland tror man att innovation
              bara handlar om att det är någon företagare som hittar på något.
              Men innovationer och nytänkande är någonting som omfattar och
              borde omfatta oss allihop. Det handlar om människor som vågar
              pröva sina drömmar, människor som vågar tänka nytt på sina arbetsplatser
              och som är beredda att försöka förnya och förbättra.
            </seg>
            <seg n="6e0d1e3b">
              Det kan vara sjuksköterskan som hittar på en ny metod att bota
              liggsår, en ung företagare som tänker på nya och energieffektiva
              fönster eller kanske paret som hittar på en bra tjänst för de
              gamla som vill bo kvar hemma. Det är det nytänkandet som vi måste
              få fram i vårt samhälle.
            </seg>
            <seg n="415690f6">
              Jag tror också att det skapas nya idéer när vi bejakar olikheter.
              Ett fritt, öppet och mångkulturellt Sverige är grunden för våra
              möjligheter att vara konkurrenskraftiga och skapa fler jobb. Men
              också att möta och ge plats för den nya tidens företagsamhet ställer
              stora krav. Regeringen och jag kommer därför att bjuda in till
              breda samtal kring hur vi stärker svensk innovationsförmåga, och
              jag vill verkligen att det ska handla om fler än företagarna.
              Det ska handla om hela det svenska samhället och om hur vi ska
              bli mer innovativa och mer företagsamma.
            </seg>
            <seg n="64b3005d">
              Inte minst behöver våra unga vara med och forma framtiden. Här
              tror jag att vi har en av de största utmaningarna. Många ungdomar
              i dag börjar sitt vuxenliv i utanförskap och arbetslöshet. Vi
              riskerar att stänga dörren i ansiktet på nästa generation. Jag
              ska säga att jag är djupt oroad över utvecklingen bland många
              av våra unga.
            </seg>
            <seg n="373911fc">
              Vi har fortfarande en alldeles för hög ungdomsarbetslöshet. Vi
              har fortfarande alldeles för många ungdomar som sjukskriver sig
              och som får så kallad förtidspension som är under 30 år. De unga
              förtidspensionärerna eller de med aktivitetsersättning, som det
              heter, har fördubblats sedan 2005. Totalt har vi nästan 27 000
              unga, under 30 år, i förtidspension. Det är inte acceptabelt.
            </seg>
            <seg n="af309def">
              Det finns många förklaringar. Skolan spelar en helt avgörande
              roll för många av de här personerna när det gäller att komma ut
              i arbetslivet och slippa vara förtidspensionerad. Men det handlar
              också om lägre trösklar till jobb, om större möjligheter till
              kontakt med arbetslivet och framför allt om ett gemensamt agerande
              från vuxenvärlden för att se till att unga människor kommer ut
              på arbetsmarknaden och får den start i livet som de förtjänar.
              Jag tror att vi behöver ta krafttag för att ge unga både hopp
              och framtidstro. Det är nämligen det som de förtjänar.
            </seg>
            <seg n="5af27793">
              Fru talman! Vi är nu i inledningen av Alliansens andra mandatperiod.
              Vi har under de senaste fyra åren genomfört ett historiskt skifte
              i Sverige. Steg för steg håller vi på att forma en ny framtidsvision
              och dröm om vilket land vi vill att Sverige ska vara.
            </seg>
            <seg n="0246843f">
              Sverige är i dag ett mer företagsamt land där det är fler som
              vågar och vill starta och driva företag, skapa jobb åt sig själva
              och skapa jobb åt andra. Sverige är ett grönare land som leder
              den globala kampen för hållbar utveckling, grön tillväxt och energiomställning.
              Och Sverige röner stora framgångar runt om i världen i fråga om
              miljöteknikexporten, inte minst på den kinesiska marknaden.
            </seg>
            <seg n="82dcf0b0">
              Sverige är ett friare land där var och en får bestämma mer själv.
              I äldreomsorgen, i sjuk- och hälsovården, i barnomsorgen och i
              skolan har föräldrar, gamla och sjuka möjlighet att bestämma hur
              vården, äldreomsorgen och skolan ska vara.
            </seg>
            <seg n="6a5800f9">
              Vi är ett mer jämställt land där fler kvinnor kan leva på sin
              lön. Tack vare jobbskatteavdrag och andra reformer är det fler
              kvinnor som kan leva ett friare liv. Fler kvinnor kan starta och
              driva företag också inom sektorer som tidigare var stängda.
            </seg>
            <seg n="add1aa54">
              Jag hoppas också, och vill hoppas, att Sverige är ett öppnare
              land, ett land där det är fler människor som kan få vara med och
              bygga framtidens Sverige. Jag säger hoppas, för jag är inte säker
              på att det är så många som upplever att det har blivit bättre.
              Här finns en jätteutmaning. Vi måste nämligen ge signalen till
              de människor som kommer till vårt land att de ska få vara med
              och bygga framtidens Sverige. Vi behöver alla dessa människor.
            </seg>
            <seg n="f86ed887">
              Det finns de som säger att det för Alliansen bara handlar om
              att förvalta under den här mandatperioden, att idéerna är slut.
              Det är klart att det alltid finns en risk att man går in i en
              andra regeringsperiod med ett lite lugnare tempo som uppfattas
              som att man är nöjd, men så är inte fallet, åtminstone inte för
              Centerpartiet och, tror jag, inte heller för mina regeringskolleger.
              Jag tycker att det är viktigt att vi är uppmärksamma och diskuterar
              de samhällsproblem som människor möter. Det handlar om att hela
              tiden bära samhällskritiken, att alltid våga se också det som
              är lite obekvämt och att våga ifrågasätta och våga komma med nya
              lösningar.
            </seg>
            <seg n="e0c357c3">
              Centerpartiets roll i alliansregeringen är att vara en förnyelsekraft,
              att våga tänka nytt, att våga ifrågasätta och att se till att
              förnyelsen fortsätter. Vi kommer att fortsätta att kämpa för att
              alla människor i Sverige och jag menar verkligen alla ska få leva
              sin livsdröm. Det är bara så vi bygger Framtidssverige.
            </seg>
          </u>
          <note type="speaker" n="a5269058">
            Anf. 72 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-13" n="23a7553a">
            <seg n="d7b64e2c">
              Fru talman! Ju mer högerpolitik det är från Maud Olofsson desto
              mindre centerpartipolitik är det. Detta har vi kunnat följa under
              en längre tid. Min analys är att ni har lagt er så platt som det
              bara går för Moderaterna, och ni vinner absolut ingenting på det
              mer än några platser i regeringen. Frågan är: Vad använder ni
              den makten till?
            </seg>
            <seg n="f0d9431e">
              Ni talar mycket om till exempel ungdomarna och ungdomarnas problem
              på arbetsmarknaden det gjorde Maud Olofsson också i dag. Men vad
              har ert svar varit under de dryga fyra år som den borgerliga regeringen
              har suttit vid makten?
            </seg>
            <seg n="0c3efed7">
              Ja, Centerns bidrag har varit bland annat debatten om sämre anställningsskydd
              för unga. Men det har också handlat om katastrofen jobbgaranti
              för ungdomar. Jag vill upprepa det som verkligen är fakta i målet.
              En tredjedel av ungdomarna i denna så kallade garanti har aldrig
              träffat en handledare eller en coach. Det är en tredjedel. Bara
              14 procent av ungdomarna deltar i praktik. Aktivitetsförbudet,
              det vill säga den tre månader långa insatskarantänen, ligger kvar.
            </seg>
            <seg n="ff6051fe">
              Förvisso har inte resultatet låtit vänta på sig. Antalet långtidsarbetslösa
              ungdomar har fördubblats under de senaste två åren, och det kan
              väl inte vara den förra socialdemokratiska regeringens fel.
            </seg>
            <seg n="e3f61cc5">
              Nu står Maud Olofsson och säger att vi måste våga satsa på nya
              lösningar. Därför är mina frågor: Om inte det här misslyckandet
              ska fortsätta, hur ser de nya lösningarna ut? Hur ser effektiva
              insatser mot ungdomsarbetslösheten ut? Är det bara en fortsättning
              på detta som inte har gett de nya jobb som Maud Olofsson pratar
              om? När visar Centerpartiet mod att förändra jobbgarantin? Den
              är ju ett misslyckande, och som Carl Bildt sade: Ett misslyckande
              ska kallas ett misslyckande.
            </seg>
            <seg n="74dbc78a">
              Det är jobbgarantin.
            </seg>
          </u>
          <note type="speaker" n="c1362ba6">
            Anf. 73 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-4" n="925ada34">
            <seg n="10f64f4a">
              Fru talman! Jag vet faktiskt inte vad Mona Sahlin definierar
              som högerpolitik. Jag blir mer och mer förundrad över definitionen
              och den debatt hon för.
            </seg>
            <seg n="cb20470c">
              Att satsa på småföretag, är det högerpolitik? Att satsa på skattesänkningar
              så att kvinnor äntligen kan leva på sin lön trots att man jobbar
              i offentlig sektor och har en låg lön, är det högerpolitik? Att
              införa en rehabiliteringsgaranti för människor som är sjukskrivna
              och se till att de får möjlighet att komma tillbaka till arbetslivet,
              är det högerpolitik? Att satsa på klimat, miljö och energiomställning,
              är det högerpolitik?
            </seg>
            <seg n="cb0bfdee">
              Det där är ju bara snack, för i själva verket har tack vare Centerpartiet
              många av de åtgärder som jag just räknade upp varit möjliga att
              genomföra med våra allianskolleger.
            </seg>
            <seg n="87098779">
              Jag vill sedan hålla med Mona Sahlin, och det var därför jag
              tog upp det i mitt anförande, om att vi måste förstärka insatserna
              när det gäller unga. Centerpartiet har fått igenom en sänkning
              av arbetsgivaravgiften, vilket är ett bra verktyg för att underlätta
              för unga.
            </seg>
            <seg n="cfebb65b">
              Men jag sade också i mitt anförande att en av de viktigaste åtgärderna
              för att underlätta för unga att komma ut på arbetsmarknaden handlar
              om utbildning och kunskap. Om man börjar sitt liv med att inte
              ha godkända kunskaper från skolan har man inte lika goda möjligheter
              att få ett jobb på arbetsmarknaden. Då handlar det inte i första
              hand om arbetsmarknadspolitiska åtgärder, även om sådana också
              behövs, utan det är starkare insatser i skolan som garanterar
              att varenda unge som går ut skolan ska ha godkända kunskaper nyckeln
              till om de ska få jobb framöver.
            </seg>
            <seg n="74530c9a">
              Vi måste också diskutera hur vi kan minska trösklarna för ungdomarna
              att kunna konkurrera med vuxenvärlden när de ska in på arbetsmarknaden.
              Det är därför vi har varit beredda att diskutera lägre ingångslöner
              och möjligheter till lärlingsprovanställning som nu blir verklighet
              och så vidare, för jag tror verkligen att vi måste hitta nya lösningar.
              Vi är beredda att fortsätta den diskussionen.
            </seg>
          </u>
          <note type="speaker" n="3678f3c9">
            Anf. 74 MONA SAHLIN (S) replik:
          </note>
          <u who="mona_sahlin_fba046" xml:id="i-bd321a46c58eda5d-14" n="23a7553a">
            <seg n="39305e61">
              Fru talman! Maud Olofsson förstår inte vad jag menar med högerpolitik.
              Nej, det är uppenbart att Centerpartiet inte förstår skillnaden
              mellan det som en gång var det starka Centerpartiet för de mänskliga
              rättigheterna, för regionalpolitiken, för hela Sverige och det
              som är nu. Men i och med att man har tappat insikten om vad högerpolitik
              är har väljarna förstått det, och de har vandrat vidare till Moderaterna.
            </seg>
            <seg n="0af37739">
              Jag vill fortsätta med mina frågor. Om man nu menar allvar, Maud
              Olofsson, med att vi, eller ni, behöver förändra insatserna för
              unga, då måste ju jobbgarantin helt göras om från grunden, för
              ingen kan väl tycka annat än att den är ett misslyckande av stora
              mått?
            </seg>
            <seg n="6cb25344">
              Jag upprepar det här, och det är inte jag som har hittat på det:
              Bara en tredjedel av dessa unga som har de största behoven, som
              inte har gymnasieutbildning och som inte har gått färdigt i skolan
              har fått någon aktiv insats. Det duger inte!
            </seg>
            <seg n="ca396575">
              Det räcker alltså inte med att Maud Olofsson säger att man ska
              pröva nya lösningar. Ett förslag, och det måste ni göra, är att
              ta bort aktivitetsförbudet för dessa unga så att de får en insats
              från första dagen! Det skulle göra skillnad. När, inte om , Maud
              Olofsson, ska detta ske?
            </seg>
          </u>
          <note type="speaker" n="e8f7533c">
            Anf. 75 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-5" n="925ada34">
            <seg n="7596b923">
              Fru talman! Jag tog exemplen kring det som Mona Sahlin definierar
              som högerpolitik småföretagarpolitik, miljöpolitik och kvinnors
              rätt att försörja sig själva genom sänkta skatter och annat just
              för att visa hur orimlig diskussionen kring en påstådd högervridning
              av Centerpartiet är. Vi är ett socialliberalt parti som står upp
              för människors rätt att kunna försörja sig själva och företagares
              möjligheter att framgångsrikt kunna leva och verka i Sverige,
              bara för att ta några exempel.
            </seg>
            <seg n="1763e71d">
              När det gäller ungdomar är jobbgarantin ett sätt för samhället
              att säga att vi bryr oss om er ungdomar. Det är klart att vi är
              beredda att justera även i det systemet om det behövs. Men kom
              inte och säg att det är den enda åtgärden för att få ungdomar
              in på arbetsmarknaden! Mona Sahlin tillhör ju själv ett parti
              där man är beredd att avskaffa sänkningen av arbetsgivaravgiften
              för unga. Hur kan en straffbeskattning av ungdomar som så väl
              behöver ett nytt jobb underlätta för dem att komma in på arbetsmarknaden?
              Det tycker jag att Socialdemokraterna ska fundera över.
            </seg>
          </u>
          <note type="speaker" n="0927fb70">
            Anf. 76 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-16" n="94a709cb">
            <seg n="649855ca">
              Fru talman! Om ni har suttit på något av de försenade tågen i
              vinter har ni säkert läst SJ:s tidning Kupé och den tråkiga nyhet
              som det berättas om där: Lokförar-Arne, som i många år har svarat
              på läsarnas frågor, går i pension. Jag får passa på att tacka
              honom för underhållningen.
            </seg>
            <seg n="9ecdc6c5">
              På s. 4 i det senaste numret hittar man, tro det eller ej, en
              ännu tråkigare nyhet. Det är en artikel från SJ:s vd tillsammans
              med SJ:s styrelseordförande, där de skriver: Sverige har i dag
              det sämst underhållna järnvägsnätet av jämförbara länder. 2011
              försvinner också ett extraanslag på 600 miljoner. Detta kommer,
              enligt Trafikverket, att leda till ännu sämre punktlighet och
              större risk för kaos vid till exempel svåra snöoväder.
            </seg>
            <seg n="308aa4a0">
              Ännu sämre punktlighet. Ännu större risk för kaos.
            </seg>
            <seg n="30ab2a57">
              Jag trodde faktiskt inte att någon skulle kunna låta det här
              bli värre. För övrigt är artikelrubriken Skjut inte bara på pianisten.
              Många som känner mig vet att jag inte älskar SJ, men jag tycker
              faktiskt synd om dem som jobbar på SJ i dag. Det är de som får
              stå i skottgluggen för människors frustration när de har stått
              och frusit på perrongen i väntan på ett tåg som är flera timmar
              försenat.
            </seg>
            <seg n="40d9495c">
              Denna frustration skulle de egentligen ha velat rikta mot den
              här regeringen och regeringar före dem som har valt att blunda
              för att tågresandet har ökat i många år. Det har nära nog fördubblats
              de senaste 20 åren.
            </seg>
            <seg n="7836c4ba">
              Det är väldigt trångt på spåren. Det är många svenskar som vill
              åka mer tåg, men vad regeringen gör nu är att skära ned på underhållet
              och minska investeringarna.
            </seg>
            <seg n="08823e55">
              Jag tror tyvärr att Lokförar-Arne kanske är glad att slippa läsarnas
              frågor framöver.
            </seg>
          </u>
          <note type="speaker" n="8a74d560">
            Anf. 77 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-6" n="925ada34">
            <seg n="6173b3d1">
              Fru talman! Maria Wetterstrand är inte lite populist. Det har
              gått ungefär fyra år sedan Maria Wetterstrand tillsammans med
              de övriga rödgröna partierna var ansvarig för just infrastrukturpolitiken,
              och Maria Wetterstrand säger ju att tågtrafiken har ökat de senaste
              20 åren.
            </seg>
            <seg n="fa6bd9e9">
              Att vi har de sämst underhållna järnvägarna var det vi fick ta
              över från er. När vi inledde närtidssatsningen efter två år genomförde
              vi alla investeringsbeslut på järnvägssidan som över huvud taget
              fanns framme. Det var därför vi gjorde närtidssatsningen. Åsa
              Torstensson hade en avgörande roll när det gällde att ta fram
              pengar till detta.
            </seg>
            <seg n="0291ee36">
              Vi har ökat anslagen till skötsel och underhåll på järnvägen.
              Vi har sett till att göra en del insatser för att förbättra flödet
              i järnvägstrafiken. Men det fattades 100 miljarder kronor till
              infrastrukturen när vi tog över. Det är Maria Wetterstrands ansvar.
            </seg>
            <seg n="37dff215">
              Nu håller vi på att städa upp efter er, steg för steg, och vi
              satsar 500 miljarder kronor de kommande åren på både väg och järnväg.
              Det är klart att det tar tid att bygga järnväg, byta ut järnvägsvagnar
              och få det här i ordning.
            </seg>
            <seg n="05a080d3">
              Men det är inget fel på riktningen. Vi ökar anslagen, vi ökar
              ambitionerna och vi ser till att vi steg för steg får ett bättre
              järnvägsnät.
            </seg>
            <seg n="3696891f">
              När ni i oppositionen lägger fram era förslag säger ni: Mer pengar!
              Men ni har inte pengarna. Ni är inte beredda att prioritera i
              er budget för att få fram de nödvändiga resurserna för att faktiskt
              göra den här förbättringen av infrastrukturen, utan ni säger:
              Vi lånar.
            </seg>
            <seg n="6b3e44f4">
              Det är bara den som har riktiga pengar att betala med som kan
              visa trovärdighet när det gäller den här infrastruktursatsningen.
              Ni hade inte riktiga pengar förut, ni har det inte nu och ni har
              inte trovärdigheten när det gäller infrastrukturen och utbyggnaden
              av tågtrafiken.
            </seg>
          </u>
          <note type="speaker" n="f61084aa">
            Anf. 78 MARIA WETTERSTRAND (MP) replik:
          </note>
          <u who="maria_wetterstrand_62b632" xml:id="i-28029bb91aaa53d4-17" n="94a709cb">
            <seg n="6cf48692">
              Fru talman! Precis som vanligt försöker Maud Olofsson villa bort
              korten och prata om dåtiden. Men en sak stämmer som Maud Olofsson
              säger. När ni tillträdde genomförde ni den plan som fanns, den
              plan som Miljöpartiet hade drivit igenom ihop med Socialdemokraterna.
              Där fanns ökade anslag just till underhåll av järnvägen. Vi kämpade
              hårt för det. Vi fick igenom det och ni har under den förra mandatperioden
              genomfört den planen.
            </seg>
            <seg n="6677ce36">
              När ni nu gör er första egna plan väljer ni både att skära ned
              på investeringarna i infrastrukturen och att skära ned på underhållet
              till järnvägen. I stället lägger ni de pengarna på vägar, på bilar,
              på lastbilar, trots att det är på järnvägen som resandet ökar
              mest.
            </seg>
            <seg n="3d660346">
              Att vi vill låna för att satsa på höghastighetsbanor kan inte
              användas för att påstå att vi inte har finansierat våra satsningar
              när det gäller järnvägsunderhållet. Dessutom är det fullständigt
              logiskt och rimligt att den typen av specifika långsiktiga investeringar
              kan göras med lånade pengar. Det har vi alltid gjort i Sverige,
              även med Centerpartiet.
            </seg>
          </u>
          <note type="speaker" n="ef85b4dd">
            Anf. 79 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-7" n="925ada34">
            <seg n="51abf5f1">
              Fru talman! Det fanns en plan som vi genomförde. Maria Wetterstrand
              säger det själv. Ni hade en plan, men ni hade inga pengar. Det
              var därför det inte byggdes vägar. Det var därför man inte rustade
              järnvägar. Det fattades 100 miljarder kronor. Det är det som faller
              tillbaka på Maria Wetterstrand. Du hade bara planen, du hade inte
              pengarna.
            </seg>
            <seg n="82afd215">
              När vi tillträdde tillförde vi resurser för att kunna genomföra
              den planen. Med de ytterligare 500 miljarderna kan vi genomföra
              ännu fler projekt och investera i både järnväg och väg. Jag tycker
              att vi ska vara ärliga och säga att vi behöver rusta upp både
              vägar och järnvägar för att vår trafik och våra kommunikationer
              ska fungera. Vi måste få kommunikationerna att hålla ihop så att
              det blir enklare för människor och företag att transportera både
              sig själva, gods och annat. Det är också miljövänligt tänkt.
            </seg>
            <seg n="db7b6c00">
              Jag är ledsen, Maria Wetterstrand, den lösning som ni presenterar,
              att ni ska låna, har ni prövat förut. Det blev inte fler vägar.
              Det blev inte mer järnväg. Det blev bara ett stort svart hål där
              det fattades 100 miljarder. Det är oansvarigt.
            </seg>
          </u>
          <note type="speaker" n="36bf028f">
            Anf. 80 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-6" n="7de0a53e">
            <seg n="8e9d2e44">
              Fru talman! Jag har i den här debatten försökt påvisa hur regeringen
              ofta pratar om att man är emot bidragssamhället men samtidigt
              gynnar vissa intressen med mycket tydliga politiska beslut. Till
              exempel i replikskiftet med Fredrik Reinfeldt visade jag hur företag
              som har som affärsidé att sysselsätta arbetslösa kan tjäna pengar
              på det utan att ens behöva redovisa det. I replikskiftet med Jan
              Björklund påvisade jag hur stora riskkapitalbolag driver skolor
              och flyttar vinsterna utomlands.
            </seg>
            <seg n="41cfa85e">
              Det gäller även inom vårdområdet. Vårdföretaget Capio betalar
              ingen skatt i Sverige. Nu ligger bolaget också i tvist med Skatteverket,
              eftersom Skatteverket påstår att de har ägnat sig åt en avancerad
              skatteplanering genom flera holdingbolag. Capio vill helst kunna
              dra av 400 miljoner kronor samtidigt som man lever på skattepengar.
              Det är ju skattepengar som bekostar deras vårdverksamhet. Bolaget
              har lånat miljardbelopp av sitt eget moderbolag till en mycket
              hög ränta. Sedan har man dragit av ränteförlusterna. Det här är
              ett sätt att lura skattebetalarna.
            </seg>
            <seg n="8295f8ea">
              Capio har också, som en del vet, drivit Sankt Görans sjukhus
              under ett antal år. Sankt Görans sjukhus här i Helsingfors är
              det största akutsjukhuset i Sverige som är privatiserat. Sjukhuset
              har på sex år dragit in en vinst som är större än den summa Capio
              betalade när man tog över det. De har alltså redan finansierat
              sitt köp av Sankt Görans sjukhus genom vinster. Vinsterna, som
              har genererats av skattepengar, har gått rätt ned i fickorna på
              okända aktieägare.
            </seg>
            <seg n="c11fd989">
              I går krattades manegen ytterligare för att Capio ska få fortsätta
              driva Sankt Göran. I Helsingforss läns landsting fattade den borgerliga
              majoriteten beslut om att vi inte ska kunna konkurrera med till
              exempel gemensamt ägda verksamheter. Därmed kommer väl det här
              att fortsätta.
            </seg>
            <seg n="257cf09d">
              Varför, Maud Olofsson, ska skattepengar gå till vinster för riskkapitalbolag
              som vill placera dem på Guernsey, Jersey eller i andra skatteparadis?
              Varför ska våra skattepengar göda riskkapitalister i stället för
              att gå till fler läkare, sjuksköterskor och undersköterskor?
            </seg>
          </u>
          <note type="speaker" n="38b04cc9">
            Anf. 81 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-8" n="925ada34">
            <seg n="9571affc">
              Fru talman! Man skulle kunna formulera frågan så här också: Varför
              väljer människor att gå till olika privata vårdbolag om de är
              så hemska? Varför väljer man att gå till Sankt Göran? Varför väljer
              man privat äldreomsorg och privat hälso- och sjukvård om det är
              så hemskt?
            </seg>
            <seg n="94caaa99">
              Jag tror att det finns en enda förklaring. Man upplever att det
              är bättre.
            </seg>
            <seg n="f04a73b5">
              Jag träffade en kvinna häromdagen som skulle genomgå en gynoperation
              just hos ett privat alternativ. Hon sade att det kändes som att
              komma på spa: Jag blev väl mottagen. Jag fick en morgonrock och
              jag fick tofflor. De tog emot mig. Det var tända ljus. Det som
              upplevdes som besvärligt, och som är utmanande för många kvinnor
              som ska göra de här operationerna och undersökningarna, kändes
              plötsligt väldigt mycket bättre.
            </seg>
            <seg n="ab022219">
              Det här var ett privat alternativ med några kvinnor som tänker
              lite nytt när det gäller kvinnosjukdomar. Jag tror att det är
              precis det som händer när man öppnar upp välfärdssektorn för flera
              olika alternativ.
            </seg>
            <seg n="12440415">
              Det här är fria val som människor gör. Vi har en sådan lagstiftning
              nu att man kan välja själv. Ändå, trots det Lars Ohly säger, väljer
              man att gå till de här privata alternativen.
            </seg>
            <seg n="5ba1cb66">
              Det jag tycker att vi ska fundera på, precis som Jan Björklund
              säger, är: Vad är det som gör att offentlig sektor inte har lyckats
              utvecklas på rätt sätt under de här åren? Vad är det som gör att
              inte offentlig sektor erbjuder den här fina servicen när det gäller
              kvinnosjukdomar, när det gäller tillgänglighet eller när det gäller
              möjligheten att komma till sjuk- och hälsovård? Det är det vi
              ska fundera över.
            </seg>
            <seg n="798b003e">
              Man kan också fundera över om vi driver den offentliga verksamheten
              inom sjuk- och hälsovård på bästa möjliga sätt. Använder vi skattebetalarnas
              pengar på bästa möjliga sätt? Det är den fråga vi ska ställa oss.
              Den diskussionen tror jag är nödvändig, inte minst utifrån att
              vi har ett politiskt ansvar för just den verksamheten.
            </seg>
          </u>
          <note type="speaker" n="cc2ee1da">
            Anf. 82 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-7" n="7de0a53e">
            <seg n="e8032305">
              Fru talman! Det var just den frågan jag ställde. Varför ska skattebetalarnas
              pengar gå till utdelningar till aktieägare, till vinster i riskkapitalbolag
              i skatteparadis som vägrar att betala skatt i Sverige i stället
              för till fler läkare, sjuksköterskor och undersköterskor i den
              svenska vården? Varför ska vi göda vinstintressena i stället för
              att utveckla verksamheterna?
            </seg>
            <seg n="c84bb5a4">
              Det är inte så att valfriheten är total. På Södermalm i Helsingfors
              finns det tio vårdcentraler. Ingen drivs av landstinget. Man kan
              kalla oss som går till en privat vårdcentral på Södermalm trots
              att vi är motståndare till privat vård för hycklare, men ni har
              ju dogmatiskt försämrat möjligheterna för människor att faktiskt
              få en gemensamt driven vård. Ni har i stället gynnat de stora
              riskkapitalbolagen på den offentliga vårdens bekostnad. Det är
              det som är så obegripligt. Ni är bidragsregeringen för de stora
              företagen.
            </seg>
          </u>
          <note type="speaker" n="5d26cb2f">
            Anf. 83 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-9" n="925ada34">
            <seg n="3d3ba367">
              Fru talman! Nej, det var inte den frågan som Lars Ohly ställde.
              Lars Ohly är emot privata alternativ. Det är det som är poängen
              i hela er politik. Jag är för de alternativen. Jag tror nämligen
              att de här företagen visar på en brist i den offentliga hälso-
              och sjukvården. Alternativen visar att det går att göra på annorlunda
              sätt, bättre, effektivare och efterfrågat av våra medborgare.
              Det är ju det som är det intressanta.
            </seg>
            <seg n="541218a1">
              Vad sade personalen på Sankt Görans sjukhus när jag besökte dem?
              Jo, de sade: Äntligen får vi ägna oss åt att ta hand om de sjuka
              som kommer till oss. Vi har fått ett mycket bättre flöde på vårt
              sjukhus. Vi tar hand om dem som kommer hit.
            </seg>
            <seg n="e1941fc7">
              Jag tror verkligen, även om vi kan ha olika åsikter om driften,
              att vi behöver en diskussion om hur vi också förbättrar den offentliga
              vården och hämtar inspiration från de privata alternativ som finns.
              Det är det som är utmaningen, inte att det växer fram en mängd
              olika alternativ som ger medborgarna valmöjligheter och bättre
              hälso- och sjukvård. Det är inte det som är problemet, det är
              att den offentliga vården måste bli bättre.
            </seg>
          </u>
          <note type="speaker" n="283d841a">
            Anf. 84 JIMMIE ÅKESSON (SD):
          </note>
          <u who="jimmie_akesson_f49647" xml:id="i-82db3deb9018ae67-8" n="0e23705f">
            <seg n="8496557b">
              Fru talman! Det faktum att det har gått lite drygt 100 dagar
              sedan valet har uppmärksammats i lite olika sammanhang. Att vi
              har en minoritetsregering och att det parlamentariska läget är
              lite mer osäkert nu än vad det var under den förra mandatperioden
              har gett vissa avtryck, även om det kanske än så länge är lite
              tidigt att dra några alltför långtgående slutsatser om hur det
              kommer att se ut under resten av den här fyraårsperioden.
            </seg>
            <seg n="f3409293">
              Vi kan hur som helst konstatera att övriga partier i församlingen
              hittills har haft svårt att acceptera att det numera finns ett
              tredje block att förhålla sig till. Inte minst har de rödgröna
              oppositionspartierna vid ett flertal tillfällen gjort sitt bästa
              för att undvika en situation där man kan driva igenom sin egen
              politik med hjälp av oss. Vi såg det i betygsfrågan tidigare i
              höstas, och vi såg det inte minst alldeles nyligen när vi i kammaren
              behandlade ett antal motioner som handlade om att förstärka a-kassan.
              Det fanns en majoritet för dessa, men de rödgröna partierna valde
              att inte stödja de förslag som det fanns en majoritet för. Det
              är ett oerhört stort svek mot väljarna minst sagt.
            </seg>
            <seg n="d9507046">
              Fru talman! För drygt en månad sedan, mitt i julhandeln, utsattes
              vi för ett islamistiskt terrordåd i centrala Helsingfors. Lyckligtvis
              var det ingen annan än gärningsmannen själv som kom till skada,
              men om dådet hade lyckats hade katastrofen varit ett faktum. Det
              här är en fråga som är av sådan vikt att vi om precis en vecka
              kommer att föra en särskild debatt i kammaren om den. Jag tror
              ändå att vi är många som delar uppfattningen att efter denna exceptionella,
              men kanske inte oväntade, händelse är Sverige att uppleva som
              lite mer otryggt.
            </seg>
            <seg n="e784ebf3">
              Debatten efter dådet har tyvärr kommit att handla mer om rädslan
              att säga fel saker eller att uppfattas som fientlig mot en viss
              grupp av människor än att avhandla de åtgärder som är nödvändiga
              för att förhindra att andra terrordåd kan lyckas i framtiden.
              Jag tycker att det är viktigt att vi en gång för alla konstaterar
              att debatten om terrorbekämpning aldrig får tystas genom anklagelser
              om påstådd islamofobi eller främlingsfientlighet. Det är en alldeles
              för viktig debatt för att den ska gå förlorad på grund av den
              typen av rädslor.
            </seg>
            <seg n="e97d96fc">
              När den folkpartistiske integrationsministern i en debattartikel
              degraderar terrordådet till ett illdåd och konstaterar att det
              mest var ett angrepp på svenska muslimer inser man att regeringen
              har ett synnerligen förvirrat förhållningssätt gentemot terrorism.
              Jag sade att vi kommer att få möjlighet att debattera frågan om
              en vecka, och jag avvaktar med en vidare utveckling till dess.
            </seg>
            <seg n="74ea0d46">
              Fru talman! Känslan av trygghet är ett av de mest grundläggande
              behov som vi människor har. I Sverige ska medborgarna känna sig
              socialt trygga i vetskap om att våra gemensamma resurser fördelas
              rättvist och att välfärden prioriteras. Men medborgarna måste
              också kunna känna fysisk trygghet. I Statistisk årsbok 2010 kan
              man läsa att antalet fall av misshandel har ökat med mer än 40
              procent under den senaste tioårsperioden. För något år sedan uppmärksammade
              en EU-finansierad studie att Sverige ligger i topp i våldtäktsstatistiken
              i Europa. Vi har flest anmälda våldtäkter. Vi har också den sämsta
              uppklaringsprocenten. Bara 13 procent av alla anmälda våldtäkter
              går till åtal.
            </seg>
            <seg n="04adffcf">
              Övriga partier i riksdagen har i stället för att värna om brottsoffren
              och de skötsamma medborgarna valt att se brotten och följderna
              ur brottslingens perspektiv. Man har också valt att hänvisa till
              ökad anmälningsbenägenhet och att lagen har förändrats, som statsministern
              sade tidigare, eller att det är soligt väder. Man säger att anmälningsbenägenheten
              har ökat. Det kan säkert vara så till viss del, men är detta det
              budskap vi ska kommunicera till människor som blir utsatta för
              grova brott, till unga män som blir rånade och nedslagna, till
              unga tjejer som blir våldtagna, kanske till och med gruppvåldtagna?
            </seg>
            <seg n="d33f56c1">
              Alldeles oavsett vad orsaken är måste samhället och myndigheter
              reagera hårt, snabbt och rättvist. Vi har inte råd att vifta bort
              siffror som visar att Sverige ligger i topp i brottsstatistiken
              när det gäller misshandel och våldtäkt, särskilt inte när våra
              sjukhus rapporterar om en kraftigt ökad mängd patienter som har
              utsatts för kraftigt våld. Där fallerar teorin om ökad anmälningsbenägenhet.
              Då har det inte längre med siffror och statistik att göra. Då
              handlar det om verkliga offer som har utsatts för verkligt våld.
            </seg>
            <seg n="f153cfc9">
              Särskilt oroande är naturligtvis det som i folkmun har kommit
              att kallas för utanförskapsområden eller socialt utsatta områden,
              det vill säga områden där majoriteten av befolkningen består av
              människor från länder utanför Europa. Det är ett kolossalt mångfaldsmisslyckande
              vars effekter vi ser i precis varje samhällsaspekt, i allt från
              skola till arbetslöshet till kriminalitet. I dessa områden är
              det inte bara medborgarnas väl och ve som är i fara. Man har satt
              hela myndighetsapparaten ur spel. Polisen såväl som brandkåren
              och ambulanspersonal har vid upprepade tillfällen utsatts för
              något som inte kan liknas vid annat än systematisk terror i form
              av stenkastning, mordhot, fientliga attityder med mera. Det finns
              ett ord för sådana områden, så kallade no-go areas, som sprider
              sig i hela Europa, i Frankrike, Belgien, Danmark, Sverige med
              flera. Dessa områden kännetecknas av att en majoritet av de boende
              är från Mellanöstern eller Afrika.
            </seg>
            <seg n="ab5a585e">
              Låt mig ta ett färskt exempel från alldeles nyligen. De senaste
              dagarna har det i Rosengård i Malmö kastats brandbomber mot polisbilar.
              Raketer har avfyrats mot polisen och mot vanligt folk. Bilar har
              satts i brand. Det har avlossats skott mot förbipasserande fordon,
              och så vidare. Det här för inte tankarna till Sverige, när jag
              läser om detta. Det här för tankarna till ett land där medborgarna
              har gjort uppror mot staten. Jag hävdar att det här är ett högst
              verkligt problem. Det är ett problem som har tydliga kopplingar
              till en ansvarslös politik. Det är en tragedi som har många aspekter,
              främst för dem som lever i dessa områden och vill vara en del
              av det svenska samhället och för de svenskar som fortfarande lever
              i dessa områden som en utsatt minoritet i sitt eget land.
            </seg>
            <seg n="cee80ab6">
              Det finns tusentals sådana svenskar som säkert har historier
              att berätta som de flesta av oss här inne aldrig behöver uppleva.
              Det kan handla om allt från tillmälen med anspelning på etnicitet
              till att bli kallad för rasist och bli utsatt för våld, hot och
              misshandel just för att man råkar vara svensk.
            </seg>
            <seg n="81094222">
              Fru talman! För ett antal år sedan, 2002 när nuvarande statsminister
              var Moderaternas rättspolitiske talesman, fick vi löfte om ett
              rättsväsen som reagerar på den brottslighet som nu tolereras.
              Fredrik Reinfeldt talade också om ett drömland för kriminella,
              flodvågor av kriminella från närliggande länder och om att våra
              fängelser betraktas som rena pensionaten.
            </seg>
            <seg n="971c526e">
              Vad har egentligen hänt sedan dess? I synnerhet, vad har hänt
              sedan statsministern blev just statsminister? Förra mandatperioden
              präglades av en häpnadsväckande passivitet. Regeringen gör i dag
              stort nummer av att man har skärpt straffen särskilt för våldsbrott.
              Men tyvärr är straffskärpningarna så i underkant att det till
              och med i vissa fall blir direkt löjeväckande. Nästa utredning
              om påföljder ska presenteras i maj nästa år. Under tiden får grova
              brottslingar straff som i många fall kan betraktas som rena skämt
              och som inte minst upplevs som grovt kränkande för brottsoffren
              och för de laglydiga medborgarna. Jag vill påstå att den här regeringen,
              trots tidigare löften om ett rättsväsen som reagerar, är helt
              ur fas med den allmänna rättsuppfattningen. Man kan i och för
              sig knappast påstå att den andra sidan är bättre, i synnerhet
              inte Vänstern med sina förslag om halvtidsfrigivning, sänkta straff
              och liknande men ändå.
            </seg>
            <seg n="3e0c94b9">
              Fru talman! Det är min övertygelse att för att skydda samhället
              mot återfallsförbrytare och grova brottslingar krävs en rejäl
              straffskärpning, inte minst genom införandet av verkliga livstidsstraff,
              obligatorisk utvisning för utländska medborgare som begår grövre
              brott i Sverige och ett omedelbart avskaffande av den praxis som
              finns i dag där domstolarna ger återfalls- och serieförbrytare
              mängdrabatt på brott.
            </seg>
            <seg n="dd8a195c">
              Fru talman! Vi är beredda att stödja regeringen för att få till
              ordentliga straffskärpningar. Frågan är vad regeringen vill. Frågan
              är också om regeringen är mogen att lägga prestigen åt sidan och
              inse att man regerar i minoritet och vågar ta emot vår utsträckta
              hand.
            </seg>
          </u>
          <note type="speaker" n="46db2cfe">
            Anf. 85 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-22" n="d78afeb4">
            <seg n="643ee293">
              Fru talman! I Sverigedemokraternas iver att i riksdagen visa
              att de är emot invandring yrkar de avslag på i stort sett all
              integrationspolitik. Det begriper jag inte. Om man har den problembild
              som Jimmie Åkesson har en del av de problem som Jimmie Åkesson
              pekar på med integrationen finns, fast en del är kraftigt överdrivet
              varför vill man då inte ha en integrationspolitik i Sverige? Varför
              är ni emot till exempel den etableringsreform som nu genomförs,
              som innebär att ansvaret för integrationen i Sverige av invandrare
              som har kommit hit och ska stanna här flyttas till Arbetsförmedlingen?
            </seg>
            <seg n="5a98a958">
              Tidigare har socialtjänsten haft hand om detta. Socialtjänsten
              har många förtjänster, men den har också ett starkt omhändertagandeperspektiv
              på människor. Vi flyttar nu över ansvaret till Arbetsförmedlingen,
              som har ett jobbperspektiv, för att snabbare få människor i jobb
              och egen försörjning.
            </seg>
            <seg n="409246a9">
              Jobb och svenska språket menar vi är en grundförutsättning för
              att integrationen av människor ska lyckas. Varför är ni emot de
              åtgärder som skulle kunna förbättra integrationen i Sverige?
            </seg>
          </u>
          <note type="speaker" n="90d08fc6">
            Anf. 86 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-9" n="0e23705f">
            <seg n="3f4441b8">
              Fru talman! Sverige har en extrem politik. Vi har inte minst
              en extremt ansvarslös massinvandringspolitik. Jag vill påstå och
              jag hävdar att jag har fog för det att så länge vi för den ansvarslösa
              massinvandringspolitiken spelar det ingen roll vilka integrationspolitiska
              åtgärder som regeringen genomför.
            </seg>
            <seg n="ccc84970">
              Man fyller ständigt på problemen. Problemen blir aldrig lösta
              när man fyller på arbetslösheten. Man fyller på problemen i skolan.
              Man fyller på problem kring att människor inte kan lära sig svenska,
              inte får in en fot i det svenska samhället, inte blir en del av
              det svenska samhället.
            </seg>
            <seg n="ffe8f6fd">
              Så länge man för den politiken spelar det ingen roll vilken integrationspolitik
              man för.
            </seg>
            <seg n="a3a10283">
              Jag tror säkert att man menar väl med etableringsreformen. Jag
              tycker också att det är en bra utgångspunkt att man skickar människor
              till Arbetsförmedlingen i stället för till socialkontoret, som
              inte minst Folkpartiet brukar uttrycka det.
            </seg>
            <seg n="f4a5049f">
              Men i det här fallet spelar det ingen roll. Det gör det tyvärr
              inte, eftersom ni fortsätter att fylla på arbetslösheten tyvärr.
            </seg>
            <seg n="9bbdb2dc">
              Jag menar att den viktigaste integrationspolitiska åtgärden är
              att kraftigt begränsa invandringen. Först då kan alla de andra
              integrationspolitiska åtgärderna få någon som helst verkan. Det
              är först då. Innan dess lär de inte få det. Tyvärr är det så,
              Jan Björklund.
            </seg>
            <seg n="da3a2238">
              Det är klart att det är viktigt att människor lär sig svenska
              och kommer in i samhället. Men de integrationspolitiska åtgärder
              som den här regeringen föreslår syftar inte till det, utan de
              syftar till att ytterligare förstärka det splittrade, mångkulturella
              projektet, inte att människor ska få en chans att bli en del av
              det svenska samhället. De syftar tvärtom till att splittra det
              svenska samhället.
            </seg>
            <seg n="bc570cb4">
              Vi kan aldrig gå med på att stödja en sådan politik. Det är helt
              fel riktning för Sverige.
            </seg>
          </u>
          <note type="speaker" n="300f042d">
            Anf. 87 Utbildningsminister JAN BJÖRKLUND (FP) replik:
          </note>
          <u who="jan_björklund_minister_2007" xml:id="i-dc4e51d0d624cf2b-23" n="d78afeb4">
            <seg n="efe62aab">
              Fru talman! Ert svar här i riksdagen på alla samhällsproblem
              kan inte, Jimmie Åkesson, i längden vara att stoppa invandringen.
              Även om man genomför de åtgärder som ni föreslår kommer Sverige
              att ha invandring. Så kommer det att vara. Vi har internationella
              konventioner som vi har undertecknat. Även de länder som Jimmie
              Åkesson pekar på, som har mindre invandring, har invandring. Vi
              har en stor grupp invandrare i Sverige. Vi måste anstränga oss
              för att få en integration av dessa människor.
            </seg>
            <seg n="8df57797">
              De åtgärder som ni har på migrationsområdet tycker jag är helt
              fel. Men om vi nu begränsar oss till integrationspolitiken och
              de människor som ändå är här och kommer hit: Integrationspolitiken
              måste vara så bra som möjligt.
            </seg>
            <seg n="8645e0eb">
              Varför röstar ni emot? Ni yrkar ju avslag på i stort sett all
              integrationspolitik. De insatser som samhället gör för att dessa
              människor ska få jobb, de insatser som samhället gör för att dessa
              människor ska lära sig svenska, dem är ni emot allihop!
            </seg>
            <seg n="8ad57502">
              Den enda slutsats som man kan dra är att ni vill ha ett stort
              utanförskap i Sverige eftersom ni tror att ert parti har sin livsluft
              i det utanförskapet, i de konflikter som då uppstår i stället
              för att försöka lösa problemen.
            </seg>
          </u>
          <note type="speaker" n="e1acb1a9">
            Anf. 88 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-10" n="0e23705f">
            <seg n="5dbf739c">
              Fru talman! Problematiken kring det som Jan Björklund säger och
              kring den politik som regeringen för är att den syftar till något
              som har blivit fel från början. Man startade för ett antal decennier
              sedan ett projekt om att Sverige skulle bli ett mångkulturellt
              lyckorike. Men sedan blev det inte så. Vi fick i stället ett enormt
              utanförskap, ett miljonutanförskap. Sverige är i dag ett splittrat,
              segregerat samhälle. Om man inbillar sig att de människor som
              har kommit hit känner sig som en del av det svenska samhället
              är man fel ute. Då har man missuppfattat hur det ser ut.
            </seg>
            <seg n="5654c1cd">
              Sverige är ett samhälle som är delat, segregerat och splittrat.
              Det kommer inte att bli bättre genom att vi ytterligare segregerar
              och splittrar det svenska samhället. Vi måste tvärtom ställa krav
              på de människor som har kommit hit att de ska bli en del av det
              svenska samhället. Det är vad min politik går ut på.
            </seg>
            <seg n="228e69aa">
              Jan Björklunds politik går ut på att de människor som kommer
              hit ska få leva här precis som de gjorde i sina egna hemländer.
              Den politiken splittrar Sverige.
            </seg>
          </u>
          <note type="speaker" n="8b4c526f">
            Anf. 89 Socialminister GÖRAN HÄGGLUND (KD) replik:
          </note>
          <u who="göran_hägglund_minister_2006" xml:id="i-bd1ff6afa7433cc6-2" n="4e951e42">
            <seg n="e593473b">
              Fru talman! Vi som är invalda i riksdagen har ett ansvar för
              helheten, för att i allt det som politiken omfattar skapa bästa
              möjliga underlag för människor att leva ett tryggt och bra liv
              i vårt land.
            </seg>
            <seg n="f57b042b">
              Jan Björklund har i ett tidigare replikskifte visat just hur
              en del partier, särskilt Sverigedemokraterna, har ett enda svar
              på varje fråga.
            </seg>
            <seg n="bed21073">
              Jag ställde några frågor till Jimmie Åkesson vid föregående partiledardebatt,
              när vi träffades här i november månad. Jag ställde frågan: Vad
              vill Sverigedemokraterna konkret göra för att öka tillgängligheten,
              stärka kvaliteten och förbättra den svenska hälso- och sjukvården?
              I två repliker vid det tillfället förmådde inte Jimmie Åkesson
              att med en enda stavelse ge ett enda besked om något som helst
              som Sverigedemokraterna ville göra på det området.
            </seg>
            <seg n="d6d1f63a">
              Nu har det gått några månader sedan dess. Nu kanske Jimmie Åkesson
              har haft möjlighet att tänka efter. Vad vill ni göra på detta
              område?
            </seg>
          </u>
          <note type="speaker" n="562c07ff">
            Anf. 90 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-11" n="0e23705f">
            <seg n="326165eb">
              Fru talman! Jag är medveten om att Göran Hägglund ställde de
              frågorna senast. Men han var också retoriskt smart, för först
              ägnade han en och en halv minut av sin replik åt att anklaga mig
              för en massa hemskheter, och då valde jag att svara på dem. Så
              var det.
            </seg>
            <seg n="28446321">
              Så till vården. Det är klart att man som politiker i riksdagen
              och i synnerhet som partiledare har ett ansvar för helheten. Det
              är alldeles självklart. Vi kan se enorma tillgänglighetsproblem
              i vården i dag, tillgänglighetsproblem som jag vet att Göran Hägglund
              i egenskap av socialminister kämpar med men kanske inte har lyckats
              komma åt i önskvärd utsträckning.
            </seg>
            <seg n="203a7f85">
              Vi ser inte minst en brist på arbetskraft inom sjukvården i dag.
              Det är en läkarbrist. Det vill vi komma åt genom att utöka antalet
              platser på läkarlinjen och satsa pengar, i stället för att importera
              läkare från andra länder det fungerar bra i dag men är ingen långsiktig
              lösning, för inte minst uppstår det språkproblem när man inte
              kan kommunicera med sina patienter.
            </seg>
            <seg n="3ebd1069">
              Vi menar att det är bättre att vi ser på detta långsiktigt och,
              som vi sade tidigare i dag, utbildar den svenska arbetskraften
              utifrån de behov som finns på arbetsmarknaden, till exempel läkare
              eller annan vårdpersonal. Vi kommer ju i framtiden eventuellt
              att se just brist på vårdpersonal. Matcha då arbetskraften mot
              det behov som finns! Det är en oerhört viktig åtgärd som är långsiktig
              inte att importera arbetskraft i vården.
            </seg>
            <seg n="1fea0a8f">
              Om Göran Hägglund har läst vår skuggbudget ser han säkert att
              vi anslår ganska mycket pengar till vården, inte minst för att
              öka tillgängligheten i vården. Vi anslår mycket pengar på en matreform
              inom sjukvården, vilket också är viktigt. Det handlar om att höja
              kvaliteten. Det vill vi också göra, både i skolan och i äldreomsorgen.
            </seg>
            <seg n="2cc8d1ac">
              Göran Hägglund behöver inte oroa sig för att vi utvecklar en
              sjukvårdspolitik. Det är klart att vi gör det. Det är klart att
              vi tar ansvar för helheten. Men frågan är om Göran Hägglund kommer
              att lyckas öka tillgängligheten i vården och komma åt den arbetskraftsbrist
              som finns.
            </seg>
          </u>
          <note type="speaker" n="972c702d">
            Anf. 91 Socialminister GÖRAN HÄGGLUND (KD) replik:
          </note>
          <u who="göran_hägglund_minister_2006" xml:id="i-bd1ff6afa7433cc6-3" n="4e951e42">
            <seg n="487f0c33">
              Fru talman! Jag har läst vad Sverigedemokraterna har skrivit
              i sin ekonomisk-politiska motion. Det är snabbt gjort, om man
              säger så. Där finns det några små åtgärder där den kanske viktigaste
              är att man ska öka antalet personer som jobbar med administration
              inom vården. Det tror jag inte är den absolut viktigaste åtgärden.
            </seg>
            <seg n="74cd4046">
              När det gäller utbildning av läkare ökade vi under förra mandatperioden
              intaget med 27 procent. Det är en dramatisk höjning, naturligtvis,
              som vi kommer att behöva öka ytterligare. Men för Sverigedemokraterna
              återstår i så fall problemet, om man definierar det här som ett
              bekymmer, hur vi ska klara oss när 26 procent av de läkare som
              finns i Sverige har utländsk bakgrund och 25 procent av de tandläkare
              som finns i Sverige har utländsk bakgrund. Hur skulle Sverige
              klara sig utan de personerna? Vilken vård och omsorg skulle vi
              ha då, Jimmie Åkesson?
            </seg>
          </u>
          <note type="speaker" n="9923453d">
            Anf. 92 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-12" n="0e23705f">
            <seg n="bb78b7ae">
              Fru talman! Hade jag varit fräck och intellektuellt ohederlig
              nu hade jag sagt att Göran Hägglund inte kan låta bli att prata
              invandringspolitik, oavsett vilket område det gäller. Så är det.
            </seg>
            <seg n="0d2b0524">
              Jag var själv inne på att det är klart att detta är ett problem.
              Vi såg till exempel i region Skåne hur det betraktades som ett
              oerhört stort problem att just läkarna inte kunde kommunicera
              med sina patienter. Det är klart att det inte är någon långsiktig
              lösning. Det är heller ingen långsiktig lösning att dränera andra
              länder på kompetens. Det är framför allt ingen human lösning att
              göra så, utan vi måste utbilda vår egen arbetskraft i Sverige.
            </seg>
            <seg n="cf467f8c">
              Vi har ett miljonutanförskap här med hundratusentals människor
              som inte går till jobbet och som behöver matchas mot de behov
              som finns på arbetsmarknaden, och det är det vi ska göra. Det
              är så vi långsiktigt kommer åt arbetskraftsbrist, inte genom att
              importera kompetens från andra länder och dränera andra länder
              på arbetskraft och utbildad kompetens.
            </seg>
          </u>
          <note type="speaker" n="568811a8">
            Anf. 93 LARS OHLY (V):
          </note>
          <u who="lars_ohly_b0c789" xml:id="i-bd2519888cea2ffe-8" n="7de0a53e">
            <seg n="6def1133">
              Fru talman! I den här debatten möter vi en regering som är ganska
              nöjd. Så brukar det vara. Sitter man vid makten har man ju all
              anledning att beskriva i ljusa termer vad som sker i samhället.
              Och det finns naturligtvis kurvor som pekar uppåt. Det finns en
              framtidsoptimism i delar av det svenska samhället.
            </seg>
            <seg n="9c54742c">
              Jag fick också en beskyllning om att oppositionen kanske inte
              alltid ägnar sig åt verklighetens problem i statsministerns anförande.
              Därför tänkte jag att vi skulle ägna lite tid åt tidningskrönikan,
              så jag tog med mig Svenska Dagbladet från i dag. Jag tänkte att
              vi kan se hur det ser ut i verkligheten. Svenska Dagbladet är
              den tidning som jag har hemma, inte därför att de skulle ha en
              bra och pålitlig ledarsida den är väl en av de mer infantila i
              svensk press utan därför att det är en hederlig nyhetsrapportering
              i den här tidningen.
            </seg>
            <seg n="71a4a15c">
              Den största nyheten, som också finns på framsidan, handlar om
              slumvärdar Husen förfaller när slumvärdar tar över. Det är ett
              reportage från Huddinge utanför Helsingfors. Det som har hänt
              där är att det kommunala bostadsbolaget Huge genom politiska beslut
              av borgerliga majoriteter har sålt ut en del av sitt bestånd,
              som har tagits över av företag som har haft som affärsidé att
              snabbt tjäna pengar på att äga fastigheter och sedan sälja dem
              med förtjänst. Underhållet har totalt eftersatts. Slumvärdarna
              har tagit över. Hyresgästerna är nästan rättslösa och får slåss,
              skrika och gorma för att få igenom de mest nödvändiga reparationerna.
              Det gäller till exempel mögelskadade golv, det gäller förfallna
              trappuppgångar. Detta är verkligheten, ett av de verklighetens
              problem som har följt av den avreglering och de utförsäljningar
              som sker när dogmatismen får ta över borgerlighetens politiska
              taktik. Slumvärdarna är ett politiskt orsakat problem.
            </seg>
            <seg n="427a8863">
              Jag vänder sida. Där står det Protest stoppar inte Irakplanet.
              Nu ska Murad Mohammed Gustafsson utvisas från Sverige. Murad är
              gift med en svenska, Sandra, sedan två år tillbaka. Han har varit
              här i fem år. Han är en av de irakier som nu hotas av utvisning,
              de massutvisningar som faktiskt sker. Trots den kritik som har
              kommit från internationella organisationer och även från EU, fortsätter
              utvisningarna av kristna irakier till Irak, trots att vi vet att
              förtrycket och förföljelserna fortsätter. Murad är bara en av
              många. Men hans fall är väldigt tydligt. Han är en människa som
              har blivit kär i en svenska, som har gift sig med henne och som
              nu utvisas till en osäker framtid i ett land där han riskerar
              att förföljas på grund av sin tro. Det är också en del av verkligheten
              i det Sverige som den här regeringen har ansvar för, att massavvisningarna
              fortsätter.
            </seg>
            <seg n="3d8d3e37">
              På nästa sida står det Försvaret tycks inte ha vad som krävs.
              Det är en artikel som handlar om att personalförsörjningen inte
              fungerar i försvaret. Efter den ogenomtänkta och snabbt genomförda
              reform som regeringspartierna fattade beslut om under förra mandatperioden,
              nämligen att avskaffa den svenska värnplikten, har man numera
              problem med rekryteringen till det svenska försvaret. Ja, det
              var väl kanske inte den viktigaste nyheten i tidningen.
            </seg>
            <seg n="a9ae86cb">
              Jag vänder sida igen, och där finns en liten artikel med rubriken
              Omstridd bantning klubbad. Den handlar om Helsingfors. Det är
              den fria teatergruppen Fria teatern i Högdalen som nu blir av
              med sina kommunala bidrag därför att den borgerliga majoriteten
              tycker att det är viktigare att sänka skatter än att se till att
              det fria kulturlivet kan överleva. Och det är ju så det är.
            </seg>
            <seg n="b87353e5">
              Det finns kostnader med alla skattesänkningar. Vi har sett dem
              genom regeringens politik. Vi ser dem genom kommunala och landstingskommunala
              majoriteter som sänker skatter och därigenom också försämrar möjligheterna
              att utveckla välfärden. Och kultur är i min värld en del av denna
              välfärd. Men det finns en rädsla hos de borgerliga partierna,
              en rädsla för det som inte kontrolleras och styrs. Dit hör naturligtvis
              de fria teatergrupperna, och dit hör naturligtvis det kulturliv
              som man inte har automatisk beslutanderätt över bara för att man
              står för bidragen. Det blir alltså färre möjligheter till kulturupplevelser
              i Helsingfors med borgerlig politik.
            </seg>
            <seg n="ede91463">
              Sedan bläddrar jag fram till sportsidorna, och till och med där
              finns verkligheten i form av borgerlig politik. Dråpslag mot ungas
              idrott står det. Också det handlar om borgerliga förslag, och
              det innebär att man tar bort bidragen till ungdomsidrotten. Det
              innebär också att färre ungdomar får möjligheter att utöva idrott,
              därför att avgifterna kommer att höjas. Avgifterna är redan rätt
              höga. En av föreningarna, Reymersholms IK, beskriver hur medlemsavgiften
              visserligen är rätt låg, 125 kronor per år, men hur man sedan
              dessutom måste betala för varje unge som är med i ett lag. Då
              kan det handla om tusen eller tusentals kronor. Och de avgifterna
              kommer att behöva höjas, därför att nu skär den borgerliga majoriteten
              i Helsingfors ned bidragen.
            </seg>
            <seg n="fd600d8b">
              Varför gör man det? Tycker man att det är viktigt att unga förhindras
              att röra på sig? Tycker man att det är viktigt att idrottsrörelsen
              får mindre resurser? Ja, i varje fall i jämförelse med hur viktigt
              man anser att det är att sänka skatten. Så är det.
            </seg>
            <seg n="185277c9">
              Jag är övertygad om att föreningarna har möjlighet att skaffa
              extern finansiering, säger Regina Kevius som är idrottsnämndens
              ordförande och moderat. Den möjligheten finns nu när det är högkonjunktur.
              Det gör den inte alls. Det här är ju inte några kommersiellt exploaterbara
              föreningar. Det är inte någon kommersiellt intressant verksamhet.
              Det här är ungdomsverksamhet som bedrivs av ideellt arbetande
              idrottsledare och föräldrar, och dem vill borgerligheten bestraffa
              genom att minska bidragen.
            </seg>
            <seg n="f715302c">
              Det här vara bara några exempel från dagens tidning, eftersom
              beskyllningen mot oppositionen var att vi inte alltid ser verklighetens
              problem. Jag skulle vilja påstå att regeringen skönmålar. Det
              ni ser är bara det som ni kan tolka som positivt för er politik.
              Det ni beskriver är en verklighet som de flesta inte känner igen.
              Ni är lika verklighetsfrånvända som Göran Persson var i valrörelsen
              2006. Ni börjar tro på er egen framgångssaga. Men jag kan berätta
              för er om de vittnesmål som jag får och som många av oss får varje
              dag. Det är utförsäkrade från sjukförsäkringen som undrar: Varför
              ska jag bestraffas för min cancersjukdom? Det är långtidsarbetslösa
              som utnyttjas som arbetskraft av företag som skrupellöst byggs
              upp enbart för att tjäna pengar på de bidrag de får från samhället
              genom era politiska beslut. Det är människor som har varit arbetslösa
              länge, och långtidsarbetslösa är den grupp arbetslösa som växer
              mest. De säger: Varför pratar de om arbetslinjen när det finns
              400 000 arbetslösa men bara 45 000 jobb? Det här är också en verklighet.
            </seg>
            <seg n="1eb0f1c6">
              Det finns också en verklighet som innebär att välfärden blir
              allt svårare att se som möjlig att utnyttja för många, därför
              att den skärs ned och överförs till privata intressen. De stora
              riskkapitalbolagen, de stora nya intressenterna i bedrivandet
              av vård, utbildning och omsorg är de som tjänar på er politik.
            </seg>
            <seg n="bfa0a6df">
              Det var ett trollerinummer att ni lyckades gå till val på och
              i valrörelsen försvara en politik som om arbetslinjen i borgerlig
              bemärkelse stod i motsättning till bidragslinjen. Ni står ju för
              den verkliga bidragslinjen. Ni pytsar ut skattepengar till de
              stora riskkapitalbolagen. Ni ser till att förstärka klyftorna
              genom att skänka pengar till dem som redan har mest.
            </seg>
            <seg n="17a911c7">
              Vad är RUT-avdraget annat än ett bidrag till dem som har möjlighet
              att köpa sig hushållsnära tjänster? Vad är vårdnadsbidraget annat
              än ett bidrag som ni har infört? De bidrag som införs för att
              privata företag ska ta över offentligt drivna verksamheter är
              just dåligt använda skattepengar. Jag menar att ni är ansvarslösa.
              Det är ni som slösar med resurser.
            </seg>
            <seg n="865fbc98">
              Vi vill göra något helt annat. För det första vill vi satsa på
              jobb och utbildning. Vi vill använda pengarna för att verkligen
              skapa nya jobb. Då krävs det inte skattesänkningar. Det är ett
              oerhört dyrt sätt att skapa jobb och kostar ungefär 1 miljon per
              jobb med de jobbskatteavdrag som regeringen infört. Det krävs
              i stället satsningar på investeringar i infrastruktur, i välfärd
              och på mängder av områden som i dag är eftersatta.
            </seg>
            <seg n="ae53c235">
              För det andra vill vi satsa på att bygga ut välfärden så att
              den fyller behoven. Välfärden ska fördelas efter behov, inte efter
              plånbokstjocklek. Vi är i rask takt på väg mot ett samhälle där
              ni har genomfört ett systemskifte där de som har råd kommer att
              kunna köpa sig sina egna sociala försäkringar och sin egen sjukförsäkring
              och arbetslöshetsförsäkring men också sin egen rätt till sjukvård
              och omsorg på ett sätt som inte alla har tillgång till.
            </seg>
            <seg n="b62ff6c7">
              För det tredje måste vi satsa på jämställdhet. Ni river isär
              Sverige också i skillnader mellan kvinnor och män. De ökar för
              varje dag. Inkomstskillnaderna mellan kvinnor och män ökar, och
              kvinnors och mäns möjligheter till frihet och att kunna fatta
              sina egna livsavgörande beslut minskar.
            </seg>
            <seg n="cc84987f">
              Det finns alltså mycket att göra för en opposition som vägrar
              att bli det som Fredrik Reinfeldt efterlyste, nämligen en opposition
              som håller med regeringen. Det krävs en opposition som opponerar.
            </seg>
          </u>
          <note type="speaker" n="51ed7560">
            Anf. 94 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-10" n="925ada34">
            <seg n="ce57b2d4">
              Fru talman! Man känner igen Lars Ohly. Han är i gammalt gott
              slag. Hela hans anförande handlar om olika samhällsproblem.
            </seg>
            <seg n="7e2567bc">
              Gemensamt för din analys, Lars Ohly, är att vi behöver mer utgifter.
              Det ska kosta mer; det offentliga ska stå för mer. Men en förutsättning
              för att kunna betala allehanda önskemål som vi har inom välfärdsområdet
              och andra områden är att det finns pengar.
            </seg>
            <seg n="da61012f">
              Tack vare att vi i Sverige har hushållat med våra resurser har
              vi klarat av krisen långt bättre än många andra länder. Det sade
              jag också i mitt anförande. Vi har kunnat rädda välfärden i kommunerna
              och kunnat satsa på infrastruktur. Vi har kunnat satsa på forskning
              och utveckling och på skolan. Vi har tack vare strama budgetregler
              med både budgettak och överskottsmål, som fastställdes redan på
              90-talet, kunnat rädda svensk ekonomi.
            </seg>
            <seg n="39c31174">
              Lars Ohly tvingades i det rödgröna samarbetet att gå med på att
              budgettak och överskottsmål nog var rätt bra. Då höll man lite
              ordning och reda i de offentliga finanserna. I det rödgröna samarbetet
              skulle man hålla sig till dessa regler.
            </seg>
            <seg n="3456375b">
              Jag läste nyss en intervju med Lars Ohly i Svenska Dagbladet
              där han sade att han är beredd att överge budgetreglerna eftersom
              den rödgröna uppgörelsen bara skulle vårdas fram till vårbudgeten
              2011. Det är inte otroligt att vi överger både utgiftstak och
              överskottsmål, säger Lars Ohly.
            </seg>
            <seg n="98bd8f16">
              Budgettak och överskottsmål har hållit ordning på våra statsfinanser.
              Hur ska Lars Ohly kunna möta framtidens lågkonjunkturer och alla
              dem som vill ha förbättringar i välfärden och på samhällsproblemen
              om han inte ens är beredd att hålla ordning i de offentliga finanserna?
              Hur ska han klara denna uppgift?
            </seg>
          </u>
          <note type="speaker" n="28a73fd9">
            Anf. 95 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-9" n="7de0a53e">
            <seg n="3391dcec">
              Fru talman! Det är en skickligt framställd fråga eftersom det
              låter som om Vänsterpartiet tycker att vi ska spendera pengar
              som vi inte har och som om Vänsterpartiet tycker att ordning och
              reda är fel. Det är naturligtvis trams. Tvärtom tycker vi att
              det är viktigt med ordning och reda. Det har vi också visat i
              vårt samarbete med regeringar som har överlämnat överskott. Jag
              tror att Maud Olofsson, med hedern i behåll, har svårt att påstå
              något annat än att regeringen 2006 när den tillträdde övertog
              en ekonomi som var i balans och som till och med gav överskott.
              Vänsterpartiet var en del av den majoritet som hade skapat det.
            </seg>
            <seg n="57686a9a">
              Det finns inbyggda effekter av de nuvarande budgetreglerna som
              är gjorda för att borgerlig politik ska få mer utrymme. Om vi
              får bättre ekonomi efter ett antal år gör utgiftstaken det omöjligt
              att satsa de pengarna på fler sjuksköterskor, fler lärare eller
              bättre välfärd. I stället tvingas vi till att sänka skatter eller
              betala av på statsskulden, för det är det enda som är tillåtet.
            </seg>
            <seg n="00715102">
              När välfärden krackelerar samtidigt som vi får en bättre ekonomi
              än förväntat kan vi inte göra det som är nödvändigt. Vi kan inte
              se till att ungarna får fler lärare i skolan. Vi kan inte se till
              att det blir mer personal på förskolan. Vi kan inte se till att
              det blir fler sjuksköterskor i vården. Budgetreglerna förhindrar
              nämligen det. Vad är det för dumma regler? Det är klart att sådant
              inte ska få styra. Vi ska se till att ha ordning och reda, men
              vi ska framför allt se till att ta vårt uppdrag på allvar, nämligen
              att vi ska utforma en politik som gör att människor kan leva goda
              liv. Om budgetregler står i vägen för det är jag definitivt motståndare
              till dem.
            </seg>
            <seg n="c28a00f6">
              Handlar det däremot om ordning och reda i statens finanser är
              jag fullständigt med på vagnen. Det är viktigt. Då ska man inte
              kasta ut skattepengar till riskkapitalbolag. Då ska man inte kasta
              ut skattepengar till företag som har till affärsidé att sysselsätta
              långtidsarbetslösa utan att de gör någon nytta bara för att man
              med era system tjänar 5 000 per arbetslös och månad bara genom
              att ge dem en kontorsstol att sitta på. Ni är cyniker, och det
              är ni som står för bidragslinjen i svensk politik.
            </seg>
          </u>
          <note type="speaker" n="0aba1147">
            Anf. 96 Närings- och energiminister MAUD OLOFSSON (C) replik:
          </note>
          <u who="maud_olofsson_minister_2006" xml:id="i-ef6685327a8a4b62-11" n="925ada34">
            <seg n="cc66995d">
              Fru talman! Att man vill ha ordning och reda i statsfinanserna
              kan man inte bara säga, utan man måste ha regler för det. Två
              av de viktigaste reglerna är budgettak och överskottsmål. Överskottsmål
              är att samla i ladorna när det är högkonjunktur, precis som ni
              gjorde och vi under den första delen av förra mandatperioden.
              Gör man det har man möjlighet att investera när det är finanskris
              eller lågkonjunktur. Men överger man dessa instrument har man
              inte ordning och reda i statsfinanserna, det är själva poängen,
              och Lars Ohly säger att han inte är beredd att följa reglerna
              om överskottsmål och budgettak.
            </seg>
            <seg n="134fb15b">
              De allra flesta länderna i Europa är i dag avundsjuka på att
              vi har förmått att införa dessa regler. Centerpartiet gjorde det
              tillsammans med Socialdemokraterna på 90-talet. Det har gjort
              att vi har klarat oss så väl genom krisen. Lars Ohly kommer inte
              att ha dessa pengar om han överger budgetreglerna, och det är
              det allvarliga med Vänsterpartiets politik.
            </seg>
          </u>
          <note type="speaker" n="8a7ead67">
            Anf. 97 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-10" n="7de0a53e">
            <seg n="a044dc71">
              Fru talman! Det finns en märklighet i Maud Olofssons argumentation
              som också märktes i replikskiftet med Maria Wetterstrand tidigare.
              Gör investeringar oss fattigare eller rikare? Min uppfattning
              är att rätt använda investeringar i infrastruktur och utbyggd
              välfärd gör oss rikare som land, inte fattigare.
            </seg>
            <seg n="608b394c">
              Maud Olofsson säger: Ni vill låna till investeringar. Ja, det
              är inte konstigare än att ett företag har en investeringsbudget
              eller att en familj kan tänka sig att låna till en investering
              som är nödvändig om man bara har ekonomin under kontroll.
            </seg>
            <seg n="4228f965">
              Jag är helt med på att vi måste ha starka incitament för att
              se till att ekonomin inte rasar. Vi har visat att vi är pålitliga
              i det. Vi lämnade över ett överskott.
            </seg>
            <seg n="a7a853d9">
              Det är rimligt att vi i fortsättningen ska ha stark kontroll,
              men vi ska också se till att vi inte binder oss vid budgetregler
              som förhindrar utvecklandet av välfärden och som bara gynnar riskkapitalbolag
              och kapitalister. Det är dålig politik och dåligt använda skattemedel,
              Maud Olofsson.
            </seg>
          </u>
          <note type="speaker" n="633bf182">
            Anf. 98 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-13" n="0e23705f">
            <seg n="8f8ae0e5">
              Fru talman! Först har jag ett påpekande eller möjligen en fråga.
              Jag mötte Lars Ohly i en tv-debatt för ett par månader sedan.
              Vi diskuterade föga förvånande invandringspolitik. Lars Ohly påstod
              då att det inte finns någon massinvandring och att Sverige bara
              tar emot 20 000 om året. Det är inte sant eftersom antalet uppehållstillstånd
              per år är 100 000. Att påstå att 100 000 uppehållstillstånd per
              år inte är en massinvandring är förvisso en subjektiv bedömning,
              men nu talar Lars Ohly om en massutvisning. Vad är då en massutvisning?
              Hur många ska det vara för att det ska vara en massutvisning?
              Jag upplever en viss paradox här.
            </seg>
            <seg n="99cf8e0d">
              Det var dock inte därför jag begärde replik.
            </seg>
            <seg n="a1d092a7">
              Jag är fundersam över hur Lars Ohly ser på frågan om brott och
              straff. Det blev ju en hel del diskussion om det i valrörelsen.
              Det kom olika signaler från Lars Ohly. Ibland sades det att Vänsterpartiet
              inte vill sänka straffen, men i andra sammanhang kunde vi höra
              Lars Ohly prata om halvtidsfrigivning, sänkta straff för grova
              våldsbrott och så vidare. Nu när det rödgröna samarbetet har lagts
              på is och Lars Ohly har möjlighet att prata mer fritt vore det
              intressant att få klarhet i hur det egentligen ligger till i den
              här frågan. Tycker Lars Ohly att det är rimligt att avskaffa livstidsstraff
              för mord? Tycker Lars Ohly att det är rimligt att den som döms
              för exempelvis grov misshandel ska bli frigiven efter sex månader?
              Det vore intressant att höra hur Lars Ohly ser på detta nu när
              han är vänsterpartist igen och inte rödgrön.
            </seg>
          </u>
          <note type="speaker" n="697c0c50">
            Anf. 99 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-11" n="7de0a53e">
            <seg n="059feec0">
              Fru talman! Jimmie Åkesson har missförstått det. Vänsterpartiet
              är det rödgröna partiet i Sveriges riksdag och kommer att fortsätta
              att vara det.
            </seg>
            <seg n="c649ceae">
              När det gäller brott och straff visar forskningen att de mest
              effektiva åtgärder man kan ta till om man vill skapa trygghet
              i ett samhälle är förebyggande åtgärder. Det handlar om att satsa
              på ungdomar och se till att det finns fritidsgårdar, att det finns
              tillräckligt med lärare och annan personal i skolan och att det
              finns möjlighet för ungdomar att använda sin fritid på ett meningsfullt
              sätt. För det krävs att man inte skär ned inom idrottsverksamhet
              eller kulturverksamhet. Att förebygga är alltid det bästa.
            </seg>
            <seg n="72a815f2">
              Trots det kommer brott att begås även i ett sådant samhälle.
              Självklart kommer straff att behöva utmätas ibland. Det är viktigt
              att vi markerar att när ett brott har begåtts ska straff utmätas.
              Men man ska inte tro att det i sig minskar brottsligheten. Det
              är tvärtom så att ju hårdare straff ett samhälle har desto mer
              brottslighet har man. Den relationen är tydlig i många undersökningar.
              Hur kan det komma sig, Jimmie Åkesson? Hur kan det komma sig att
              länder med dödsstraff, väldigt långa fängelsestraff och regelverk
              som är gjorda för att bekämpa brottslighet är de länder där brottsligheten
              ökar mest?
            </seg>
            <seg n="a55dda71">
              Det kanske hänger ihop på det sättet att i stället för att använda
              strafftiden till rehabilitering och möjlighet att återkomma i
              samhället har man en fördömande attityd som säger att brottslingar
              inte är möjliga att återanpassa. Det är en sorts uppgivenhetens
              ideologi som präglar den brotts- och straffpolitiska teori som
              ligger bakom idén att hårdare straff är lösningen.
            </seg>
            <seg n="0fabdcc1">
              Jag står för en annan, mer human och väsentligt mindre dyr kriminalpolitik.
              Vi behöver en kriminalpolitik som bekämpar brottsligheten, inte
              till varje pris bestraffar brottslingarna.
            </seg>
          </u>
          <note type="speaker" n="b3a4c5a5">
            Anf. 100 JIMMIE ÅKESSON (SD) replik:
          </note>
          <u who="jimmie_akesson_f49647" xml:id="i-82db3deb9018ae67-14" n="0e23705f">
            <seg n="3f755342">
              Fru talman! Jag noterar att jag inte fick några svar på de frågor
              jag ställde. De var lite mer konkreta när det gäller att avskaffa
              livstidsstraff för mord och halvtidsfrigivning. Jag skulle gärna
              vilja ha det klarlagt. Det vore intressant.
            </seg>
            <seg n="cbb76d87">
              Jag är medveten om att Lars Ohly har en annan utgångspunkt för
              kriminalpolitiken än vad vi sverigedemokrater har. Jag är övertygad
              om att en sund kriminalpolitik måste utgå från samhällets och
              de laglydiga medborgarnas intressen. Det är oss som samhället
              måste se till när man utformar kriminalpolitiken. Det är inte
              rimligt att grova återfallsförbrytare ges möjlighet att gång på
              gång upprepa samma typ av brott. Det är inte rimligt. Det är inte
              heller förenligt med vedertagna principer om människovärdighet
              att enskilda brottsoffer ska behöva utstå dubbel kränkning, dels
              från den kriminella, dels från samhället som inte sätter ned foten
              och utkräver ansvar.
            </seg>
            <seg n="dcf73204">
              Det tycker jag är en sund kriminalpolitik. Jag är medveten om
              att Lars Ohly har en annan uppfattning.
            </seg>
          </u>
          <note type="speaker" n="42f0c966">
            Anf. 101 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-12" n="7de0a53e">
            <seg n="307c08d5">
              Fru talman! Det är korrekt uppfattat. Vi tror inte på ett medeltida
              straffväsen. Vi tror inte på att man ska låsa in folk och kasta
              bort nyckeln. Det är riktigt. Vi tror mer om människor än så.
              Självklart kommer straff att behövas. Det är viktigt att straffen
              kombineras med möjligheten att i en närmare eller mer avlägsen
              framtid återgå som samhällsmedborgare och ta sitt ansvar att leva
              som icke-kriminell.
            </seg>
            <seg n="533161c0">
              Det finns inga hopplösa fall. Det är min fasta övertygelse. All
              forskning visar att de teorier som Jimmie Åkesson står för när
              det gäller brott och straff och kriminalpolitik leder till mer
              brottslighet. Därför borde kanske Jimmie Åkesson tänka efter.
              Varför vill du ha mer av det som är så illa, nämligen att människor
              utsätts för brott? Jag vill ha mindre och vill därför satsa på
              mer förebyggande verksamhet.
            </seg>
          </u>
          <note type="speaker" n="1a709c09">
            Anf. 102 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-bd1ff6afa7433cc6-4" n="4e951e42">
            <seg n="8e459da0">
              Fru talman! När man lyssnar på en så här lång debatt kan tankarna
              fara i väg någon annanstans någon enstaka sekund.
            </seg>
            <seg n="0ca192e2">
              I olika branscher, som idrottsvärlden, filmvärlden och musikbranschen,
              har man galor där det delas ut priser. Vi har visserligen haft
              en lång prisutdelningsceremoni i inledningen av debatten med anledning
              av att några lämnar sina poster, men det kanske är något att fundera
              på också i politiken.
            </seg>
            <seg n="1f9f66bb">
              Man skulle möjligen kunna tänka sig att dela ut pris för bästa
              specialeffekt under det år som gått till Mona Sahlin för förmågan
              att lägga ut dimridåer genom att presentera en politik fram till
              valdagen för att omedelbart därefter säga: Det var egentligen
              inte min uppfattning. Jag har en annan politisk linje. Man skulle
              kunna tänka sig att dela ut polarpriset till Miljöpartiet för
              bristande energipolitik, eller åtminstone bristande realism i
              energipolitiken. Man skulle kunna tänka sig att dela ut årets
              tröstpris till självömkande sverigedemokrater. Man skulle kunna
              tänka sig att dela ut ett pris för årets isolering till oppositionspartierna
              för att de tillsammans har försvagat Sveriges röst i världen i
              en tid när samarbete är viktigare än någonsin. Man skulle kunna
              dela ut ett pris till Lars Ohly som årets optimist för att han
              är den ende som ännu inte har insett att det rödgröna samarbetet
              har kollapsat.
            </seg>
            <seg n="56d1e31a">
              Men det ska vi förstås inte göra.
            </seg>
            <seg n="99be3b6a">
              Sverige 2011 har återhämtat sig snabbt efter den dramatiska internationella
              krisen. Det var en kris som slog hårt mot vårt mycket exportberoende
              land och ledde till att människor förlorade sina jobb. Statens
              och kommunernas ekonomi försämrades genom att skatteintäkterna
              snabbt minskade. Nu ser vi en snabb återhämtning. Sysselsättningen
              ökar. De offentliga budgetarna stärks. Allt fler människor har
              ett arbete att gå till. Kommunerna kan se fram mot en växande
              ekonomi. Genom handlingskraft och framförhållning kunde regeringen
              möta krisen på ett sätt som räddat många arbetstillfällen och
              bäddat för den snabba återhämtningen.
            </seg>
            <seg n="4ab602ad">
              Fru talman! I politiken måste visionerna vara större än att enbart
              handla om budgetbalans och större än att bara handla om ordning
              och reda i de offentliga finanserna. En välskött ekonomi är en
              förutsättning för att vi ska kunna förverkliga större visioner
              om ett ännu bättre Sverige, men en välskött ekonomi är ett medel
              som inte ska förväxlas med målen.
            </seg>
            <seg n="8276c7e9">
              Dagens Sverige har byggts av hårt arbete genom ett klimat öppet
              för nya idéer, men kanske framför allt genom sunda värderingar
              om alla människors lika värde, om solidaritet, om öppenhet inför
              det nya och inför omvärlden, om tillit, hederlighet, flit och
              en vilja till sammanhållning. Sverige har klarat av många utmaningar
              och svårigheter en del sannolikt genom tillfälligheter, men många
              gånger genom klokskap, gemensamma uppoffringar och en vision om
              att vi tillsammans ska bygga något som är bättre. Man har tyckt
              att det har funnits en gemensam mening som har gett kraft och
              förmåga att klara det oväntade.
            </seg>
            <seg n="3db22dc4">
              Vi politiker får inte förlora oss i ekonomi, arbete och teknikaliteter.
              Det är viktigt, och det är grunden för att kunna bygga vidare.
              Men ibland blir politiken kanske lite andefattig om man inte ser
              vad vi syftar till i ett större sammanhang. Vi har i dag fyra
              oppositionspartier som i varierande grad torgför ekonomiskt önsketänkande.
            </seg>
            <seg n="8cac82a6">
              Inom Alliansen har vi tre liberala partier och ett idéparti som
              heter Kristdemokraterna som till exempel tycker att arbetslinjen
              är betydelsefull men också att en samhällssyn inte kan leva av
              arbetsmarknadspolitik allena.
            </seg>
            <seg n="f1c6c550">
              Vi anser att ett samhälle hålls ihop av goda värden och de små
              gemenskaperna där dessa värderingar förmedlas och stärks.
            </seg>
            <seg n="b9a0b707">
              Vi politiker måste fråga oss vad vår roll är i att upprätthålla
              och underlätta för de relationer som håller ihop familjer och
              andra gemenskaper, som grannskapet eller idrottsklubben, och som
              gör att vi får sammanhållning.
            </seg>
            <seg n="59f4f3fa">
              Kan det till och med vara så att det goda familjelivet kan få
              det svårare i ett samhällsklimat där vi hela tiden riskerar att
              sträva efter enbart materialistiska framgångar? Kan det vara så
              att det finns en förskjutning i svenskt samhällsliv mot en ensidig
              individualism som resulterar i att långsiktiga och hållbara relationer
              och engagemang blir svårare att upprätthålla och att det i förlängningen
              spelar roll för känslan av att vi har något gemensamt att samlas
              omkring?
            </seg>
            <seg n="2af52eee">
              Sverige behöver en seriös princip- och idédebatt som inte begränsar
              sig till ekonomi utan som ägnas åt grundfrågorna om värderingar
              och deras betydelse för samhällsutvecklingen.
            </seg>
            <seg n="59be1aed">
              Fru talman! Jag skulle kortfattat vilja beskriva två utmaningar
              som vårt samhälle står inför. Det är utmaningar som kommer att
              spela en stor roll för samhällsutvecklingen.
            </seg>
            <seg n="274a60b2">
              Den ena handlar om ungdomars välbefinnande. Jag tror att vi alla
              har träffat föräldrar till barn och ungdomar med ätstörningar,
              självskadebeteenden eller depressioner. Vi förstår att detta påverkar
              deras liv i väldigt stor utsträckning. Det är barn och ungdomar
              som vänder smärtan inåt eller blir utåtagerande och ett problem
              för sig själva och omgivningen. Dessa symtom tycks inte i första
              hand vara kopplade till ekonomi eller materiella omständigheter.
              Vi bor i ett rikt land där vi har goda materiella förutsättningar,
              men vi ser ändå att många ungdomar drabbas av psykisk ohälsa.
            </seg>
            <seg n="33d7939b">
              Vi möter förstås på politisk väg denna utmaning genom stora satsningar
              på barn- och ungdomspsykiatrin, på förstärkt elevhälsoarbete i
              skolan och på flera andra direkta sätt. Men vi måste också se
              att detta, om någonting, är ett samhällsproblem som ligger lite
              bortom budgetposternas värld. Det är ett samhällsproblem som för
              oss politiker kan vara både ovant och obekvämt att tala om eftersom
              svaren inte alltid är självklara eller enkla att kvantifiera i
              kronor och ören. Men vi måste våga tala om sådant som ett råare
              samhällsklimat, om föräldrar som kanske inte alltid kan eller
              vill ta sitt ansvar, om en kultur av yta, hårdhet och konsumtionshets
              som ibland tar sig en del oönskade uttryck.
            </seg>
            <seg n="c5022f62">
              Fru talman! En annan utmaning handlar om äldreomsorgen och vården.
              Glädjande nog lever vi allt längre. Allt fler får en lång och
              frisk ålderdom. Men vi vet att många kommer att bli gamla och
              vårdbehövande samtidigt. Antalet personer som är 80 år och äldre
              kommer att öka med ungefär 45 procent mellan år 2020 och 2030.
              Sverige har stora utmaningar.
            </seg>
            <seg n="8e306e08">
              Vården och äldreomsorgen är i dag inte fullt rustade för att
              möta alla de som i framtiden kommer att behöva mer vård än i dag.
              Detta innebär utmaningar för många olika samhällssektorer, inte
              bara för statliga instanser. Även kommunala reformer och kommunal
              framförhållning kommer att behövas.
            </seg>
            <seg n="dcd0362d">
              Regeringen har gjort många saker i form av en värdighetsgaranti,
              satsningar på boenden för äldre och mycket annat. Men jag tror
              ändå inte att det kommer att räcka. Vi måste jobba vidare med
              detta på flera olika sätt och vara beredda att vidga våra perspektiv
              i fråga om vilka reformer som kommer att bli nödvändiga. Men inte
              minst måste vi återigen komma ihåg att det i grund och botten
              handlar om värderingar. De äldres välbefinnande kommer att kräva
              uppoffringar av yngre, och då kommer just den där känslan av gemensam
              mening att vara den avgörande för hur väl vi kommer att klara
              den utmaningen. Det handlar om ett så ålderstiget ord som samhällsgemenskap
              som kommer att vara lika aktuellt i morgon som hittills.
            </seg>
          </u>
          <note type="speaker" n="1bf17032">
            Anf. 103 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-13" n="7de0a53e">
            <seg n="d288431c">
              Fru talman! I mitt anförande tog jag fram dagens Svenska Dagbladet
              och läste ur en artikel om Murad Mohammed Gustafsson som är en
              av de många kristna irakier som nu tvångsavvisas till Irak. Han
              är långt ifrån ensam. Det är massavvisningar som pågår, trots
              kritik från EG-domstolen som har krävt att Sverige inte ska fatta
              kollektiva beslut. Då har man löst det genom att fatta individuella
              beslut som innebär att man fortfarande avvisar alla. Också Europarådet
              har framfört kritik och menar att besluten bygger på en felaktig
              bedömning av risken för religiöst och etniskt förtryck i Irak.
              Kritik har också framförts från UNHCR, FN:s flyktingorganisation.
            </seg>
            <seg n="4f54255d">
              Människor demonstrerar nu mot dessa avvisningar. Det är fantastiskt
              med den solidaritet som visas i Kållered och i Märsta och hur
              människor ställer upp för att förhindra att Sverige blir ett land
              som fortsätter att massavvisa kristna irakier.
            </seg>
            <seg n="27e15ecb">
              Då undrar man: På vems sida står Göran Hägglund?
            </seg>
            <seg n="0880c6ad">
              Polisen tar nu demonstranter i förvar för att de försöker försvara
              flyktingrätten och asylrätten. De tas i förvar för att de försöker
              förhindra att människor ska utvisas till ett pågående förtryck.
              På vems sida står Göran Hägglund? Är du stolt? Tycker du att det
              är en bra flyktingpolitik som regeringen har genomfört, eller
              finns det någonstans kanske ett gnagande tvivel om att detta inte
              är rätt väg för ett samhälle som vill framstå som allt det fina
              som Göran Hägglund brukar använda sig av ett tolerant och solidariskt
              samhälle och en samhällsgemenskap för alla? Finns det någonstans
              ett tvivel om att ni faktiskt kanske har fel?
            </seg>
          </u>
          <note type="speaker" n="e4ac061d">
            Anf. 104 Socialminister GÖRAN HÄGGLUND (KD) replik:
          </note>
          <u who="göran_hägglund_minister_2006" xml:id="i-bd1ff6afa7433cc6-5" n="4e951e42">
            <seg n="d7ce10b1">
              Fru talman! Under de senaste dagarna har vi nåtts av positiva
              rapporter till följd av det som händer i Tunisien. Det är oerhört
              glädjande att man störtar en totalitär regim och att det tycks
              finnas frön som kan gro till någonting annat.
            </seg>
            <seg n="dab0a63e">
              Men om man ser över Mellanöstern finns det också en del tendenser
              som är mycket obehagliga. Först och främst har de allra flesta
              länder inte fria och hemliga val. Minoriteter förtrycks också
              på många håll. Det gäller inte minst den kristna minoriteten i
              många länder. Det är människor som utsätts för förföljelse.
            </seg>
            <seg n="453652f5">
              Sverige har sedan många år tillbaka en generös flyktingpolitik
              som grundar sig i internationella åtaganden som ytterst bygger
              på frågan om människovärde och ett ansvarstagande också för den
              människa som inte är uppvuxen i vårt eget land. Vi har ett ansvar
              att slå vakt om mänskliga fri- och rättigheter. Sverige har en
              generös lagstiftning, och den lagstiftningen tycker jag att det
              är otroligt viktigt att ta fajten för hela vägen.
            </seg>
            <seg n="ab38f013">
              Vänsterpartiet och Kristdemokraterna har tillsammans med många
              andra partier åstadkommit en ordning som gör att vi nu har en
              process som innebär att inte vi som politiker prövar enskilda
              fall, utan det sker av myndigheter utifrån den lagstiftning som
              naturligtvis inte skapar utrymme för att avvisa människor till
              förföljelse av olika slag. Denna lagstiftning tycker jag att vi
              tillsammans har skäl att vara stolta över.
            </seg>
            <seg n="0a40f885">
              Sedan vet både Lars Ohly och jag att det ligger ett oerhört stort
              ansvar i att fatta rätt beslut som är rättssäkra, tydliga och
              rätt för varje enskild person vars fall prövas i dessa sammanhang.
              Där finns det mycket att ständigt fundera på. Här ska vi inte
              ha gott samvete i varje del utan hela tiden vara vaksamma på vad
              som sker.
            </seg>
          </u>
          <note type="speaker" n="afb598f6">
            Anf. 105 LARS OHLY (V) replik:
          </note>
          <u who="lars_ohly_b0c789" xml:id="i-bd2519888cea2ffe-14" n="7de0a53e">
            <seg n="f4a91326">
              Fru talman! Det är lätt att glädjas över det som sker i Tunisien.
              Samtidigt är det faktiskt så att Sverige har avvisat människor
              som har flytt från det diktatoriska förtrycket i Tunisien tidigare.
              Det är skamligt.
            </seg>
            <seg n="11760775">
              Nu finns det möjligheter för dem som vill och kan återvända för
              att bygga en ny framtid. Den möjligheten finns inte för kristna
              irakier som avvisas till Bagdad. Det är inte ett samhälle där
              man kan garantera att människor slipper undan det religiösa och
              etniska förtryck som finns. Tvärtom vittnar många om att detta
              förtryck är mycket starkt.
            </seg>
            <seg n="f9672a19">
              Vi har en flyktingpolitik som inte alls är generös, utan det
              är en flyktingpolitik som är oerhört rigid och som förhindrar
              till exempel att Murad Mohammed Gustafsson får leva med sin lagvigda
              fru.
            </seg>
            <seg n="3ff917bb">
              Vi har en mängd fall. Det är sant att vi politiker inte ska pröva
              enskilda fall. Men vi ska inte heller gömma oss bakom lagstiftningen
              för att slippa ansvar. Vi ska ta ansvar. Mitt ansvar är att säga:
              Detta håller inte. Vi måste stoppa massavvisningarna, och vi måste
              se till att människor får fortsätta att bygga en framtid utan
              risk för etniskt och religiöst förtryck.
            </seg>
          </u>
          <note type="speaker" n="cce0d22f">
            Anf. 106 Socialminister GÖRAN HÄGGLUND (KD) replik:
          </note>
          <u who="göran_hägglund_minister_2006" xml:id="i-8edbbcd8218bf9aa-0" n="4e951e42" next="i-62ed01d419ebe11c-0">
            <seg n="73e30212">
              Fru talman! Det går inte att gömma sig bakom lagstiftningen.
              Vi är ansvariga för lagstiftningen, och lagstiftningen är utformad
              på ett sätt som gör att Sverige är ett land med generösa regler.
              Jag tycker att det ständigt finns skäl för oss politiker och naturligtvis
              också för de myndigheter som svarar för de svåraste beslut man
              kan tänka sig att betänka att vi har en lagstiftning som säger
              att alla inte kan komma hit oavsett skäl, utan vi har ett regelverk
              för detta. Det regelverket är en förutsättning för att det ska
              fungera. Men det regelverket tar förstås också hänsyn till förhållandena
              i det land som personen kommer från.
            </seg>
            <seg n="33d7b514">
              Sverige ska fortsatt ha en generös inställning. Sverige ska vara
              ett land som fortsatt tar ansvar för människor i vårt eget land
              men också i andra länder. Det är så vi skapar en bättre värld.
            </seg>
          </u>
          <note n="aa5d2a32">
            Partiledardebatten var härmed avslutad.
          </note>
          <note n="dced746a">
            2 § Ledighet
          </note>
          <note n="f8ef6cc5">
            Förste vice talmannen meddelade att Morgan Johansson (S) ansökt
            om ledighet under tiden den 1 mars17 juni.
          </note>
          <note n="864121ad">
            Kammaren biföll denna ansökan.
          </note>
          <note n="b6d7015a">
            Förste vice talmannen anmälde att Laila Olsen (S) skulle tjänstgöra
            som ersättare för Morgan Johansson.
          </note>
          <note n="4369d097">
            3 § Hänvisning av ärenden till utskott
          </note>
          <note n="d04e2a8c">
            Föredrogs och hänvisades
          </note>
          <note n="5588052a">
            den 2 mars.
          </note>
          <note n="d018fd2f">
            den 16 februari.
          </note>
          <note n="909bb178">
            den 9 mars.
          </note>
          <note n="bad162d8">
            den 4 mars.
          </note>
          <note n="eb8f453f">
            den 8 mars.
          </note>
          <note n="e91d79cf">
            den 11 mars.
          </note>
          <note n="e91d79cf">
            den 11 mars.
          </note>
          <note n="bc84ae66">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="6af65bd3">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="göran_hägglund_minister_2006" xml:id="i-62ed01d419ebe11c-0" n="4e951e42" prev="i-8edbbcd8218bf9aa-0">
            <seg n="3c359301">
              KOM(2010)716
            </seg>
            <seg n="937da2e2">
              Barbro Westerholm
            </seg>
          </u>
          <note n="f69b68b1">
            KOM(2010)722
          </note>
          <note n="63fa37aa">
            KOM(2010)726
          </note>
          <note n="6c3843f0">
            5 § Anmälan om inkommen granskningsrapport från Riksrevisionen
          </note>
          <note n="1a9ec6fe">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note n="3ca41906">
            6 § Förnyad bordläggning
          </note>
          <note n="82edc817">
            Föredrogs och bordlades åter
          </note>
          <note n="7d1b7de1">
            7 § Anmälan om skriftliga svar på frågor
          </note>
          <note n="e5e87de6">
            Anmäldes att skriftliga svar på följande frågor inkommit
          </note>
          <note n="8b4c76a7">
            den 19 januari
          </note>
          <note n="37bc46d2">
            Mikael Oscarsson
          </note>
          <note n="d5fd60be">
            Helene Petersson
          </note>
          <note n="d0b8a00f">
            Svaren redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note n="08a2cd8a">
            8 § Kammaren åtskildes kl. 12.52.
          </note>
          <note n="db690aba">
            Förhandlingarna leddes
          </note>
          <note n="62c5fc35">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
