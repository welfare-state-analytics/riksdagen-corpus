<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--34</head>
          <docDate when="2010-12-14">2010-12-14</docDate>
        </div>
      </front>
      <body>
        <div>
          <note n="e1380e99">
            ﻿
          </note>
          <note n="047a617e">
            Riksdagens protokoll
          </note>
          <note n="64159c1f">
            2010/11:34
          </note>
          <note type="date" n="61087149">
            Tisdagen den 14 december
          </note>
          <note n="3b2828e0">
            Kl. 12:00 - 20:42
          </note>
          <note n="666ea7cc">
            1 § Val av chefsjustitieombudsman
          </note>
          <note n="12fbcd94">
            Företogs val av chefsjustitieombudsman.
          </note>
          <note type="speaker" n="23b15a2f">
            Anf. 1 PETER ERIKSSON (MP):
          </note>
          <u who="peter_eriksson_0f520e" xml:id="i-5a277866b119e079-0" n="57549e85" next="i-8a88e899c90e0b67-0">
            <seg n="7810f773">
              Herr talman! Vi har i dag att ta ställning i val av ny chefs-JO.
              Jag tänkte säga några ord om det, eftersom det ankommer på riksdagen
              att välja justitieombudsmän. De kallas ju också Riksdagens ombudsmän.
            </seg>
            <seg n="c46e164d">
              Det är i år precis 200 år sedan Sveriges riksdag valde den första
              JO. Det skedde efter det att man hade beslutat om att införa en
              särskild ombudsman för riksdagen. Det var efter 1809 års regeringsform,
              där granskningen delades upp i två delar. Konstitutionsutskottet
              gavs ansvar för att granska regeringen och statsråden, medan Justitieombudsmannen
              gavs ansvar för att granska myndigheterna. Denna uppdelning finns
              fortfarande kvar, även i den nya grundlagen som kommer att fungera
              efter nyår.
            </seg>
            <seg n="05fd136b">
              Vi har en institution som har fungerat ganska väl i 200 år. Det
              var inte den första ombudsmannen som valdes i världen, utan den
              första valdes utifrån att konungen var utomlands och därför inrättade
              en ombudsman, det som sedermera blev JK. Men det här var den första
              ombudsmannen för riksdagen.
            </seg>
            <seg n="f0ef6593">
              En liknande institution har med tiden kommit att bli vanlig i
              många länder. I dag finns det justitieombudsmän eller liknande
              funktioner i ungefär 140 länder i världen. De svenska justitieombudsmännen
              har därför ett visst ansvar och uppdrag. Det finns ett stort intresse
              från många länder för att av de svenska justitieombudsmännen få
              reda på hur man jobbar i Sverige och delges de erfarenheter som
              har nåtts här.
            </seg>
            <seg n="8667e17b">
              Jag vill passa på att säga att nuvarande chefs-JO, Mats Melin,
              har skött sitt uppdrag med den äran. Han har arbetat mycket intensivt
              också med det internationella uppdraget. Annars består det i huvudsak
              av administrativt arbete, eftersom varje JO är självständig i
              sitt arbete med de enskilda frågor som kommer till JO från medborgare
              på olika håll.
            </seg>
            <seg n="845dfe2a">
              Vi från konstitutionsutskottet har diskuterat frågan, när nu
              Mats Melin har beslutat sig för att avgå, och föreslår som ny
              chefs-JO Cecilia Nordenfelt. Hon har lång erfarenhet och är mycket
              respekterad som JO. Vi är eniga om att hon skulle bli en bra och
              stark chefs-JO som kan föra vidare respekten för ämbetet. Det
              är därför vårt förslag.
            </seg>
          </u>
          <note n="1e634b4b">
            Från konstitutionsutskottet hade följande skrivelse inkommit:
          </note>
          <u who="peter_eriksson_0f520e" xml:id="i-8a88e899c90e0b67-0" n="57549e85" prev="i-5a277866b119e079-0">
            <seg n="6463ca9d">
              Chefsjustitieombudsman Mats Melin har avsagt sig sitt uppdrag.
              Med anledning härav har konstitutionsutskottet berett frågan om
              val av en ny chefsjustitieombudsman.
            </seg>
            <seg n="e3ce1de0">
              chefsjustitieombudsman
            </seg>
            <seg n="1eb74ce5">
              riksrevisor med administrativt ansvar
            </seg>
            <seg n="6c12b9c5">
              ordförande i Riksrevisionens parlamentariska råd
            </seg>
            <seg n="44d52603">
              Skälet till dröjsmålet är planerade nationella och utrikes resor.
            </seg>
            <seg n="fe7ae685">
              Skälet till dröjsmålet är inbokade engagemang som inte kan ändras.
            </seg>
            <seg n="44d52603">
              Skälet till dröjsmålet är planerade nationella och utrikes resor.
            </seg>
            <seg n="44d52603">
              Skälet till dröjsmålet är planerade nationella och utrikes resor.
            </seg>
          </u>
          <note n="0ca5c604">
            Konstitutionsutskottet föreslår enhälligt att riksdagen för tiden
            fr.o.m. den 3 januari 2011 till chefsjustitieombudsman väljer
            justitieombudsmannen Cecilia Nordenfelt.
          </note>
          <note n="0ff602bb">
            Peter Eriksson
          </note>
          <note n="a12adb94">
            Konstitutionsutskottet hade enhälligt föreslagit att justitieombudsmannen
            Cecilia Nordenfelt skulle väljas till chefsjustitieombudsman från
            och med den 3 januari 2011.
          </note>
          <note n="d5efdc97">
            Kammaren biföll konstitutionsutskottets förslag och valde därmed
            för tiden från och med den 3 januari 2011 till
          </note>
          <note n="0d3ead19">
            2 § Val av ställföreträdande justitieombudsman
          </note>
          <note n="1e634b4b">
            Från konstitutionsutskottet hade följande skrivelse inkommit:
          </note>
          <note n="edf35774">
            Konstitutionsutskottet har berett frågan om val av ställföreträdande
            justitieombudsman.
          </note>
          <note n="5a589775">
            Konstitutionsutskottet föreslår enhälligt att riksdagen för två
            år fr.o.m. den 1 januari 2011 till ställföreträdande ombudsman
            omväljer Jan Pennlöv.
          </note>
          <note n="0ff602bb">
            Peter Eriksson
          </note>
          <note n="53492549">
            Konstitutionsutskottet hade enhälligt föreslagit omval av ställföreträdande
            justitieombudsmannen Jan Pennlöv för två år från och med den 1
            januari 2011.
          </note>
          <note n="77358cfe">
            för två år från och med den 1 januari 2011
          </note>
          <note n="24fb0d80">
            ställföreträdande justitieombudsman
          </note>
          <note n="98363e0a">
            3 § Utseende av riksrevisor med administrativt ansvar
          </note>
          <note n="1e634b4b">
            Från konstitutionsutskottet hade följande skrivelse inkommit:
          </note>
          <note n="2353c175">
            Konstitutionsutskottet har enhälligt beslutat föreslå riksdagen
            att till riksrevisor med administrativt ansvar utse riksrevisor
            Claes Norgren fr.o.m. den 1 januari 2011.
          </note>
          <note n="0ff602bb">
            Peter Eriksson
          </note>
          <note n="67a4035b">
            Konstitutionsutskottet hade enhälligt föreslagit att riksdagen
            skulle utse riksrevisor Claes Norgren till riksrevisor med administrativt
            ansvar från och med den 1 januari 2011.
          </note>
          <note n="b8e48827">
            Kammaren biföll konstitutionsutskottets förslag och utsåg därmed
            från och med den 1 januari 2011 till
          </note>
          <note n="32668845">
            4 § Val av till Nämnden för lön till riksdagens ombudsmän och
            riksrevisorerna
          </note>
          <note n="1e634b4b">
            Från konstitutionsutskottet hade följande skrivelse inkommit:
          </note>
          <note n="60720ed7">
            Nämnden för lön till riksdagens ombudsmän och riksrevisorerna
            består enligt 8 kap. 5 § riksdagsordningen av ordförande och två
            andra ledamöter. De väljs var för sig av riksdagen efter varje
            ordinarie val till riksdagen för tiden intill dess nytt val till
            nämnden har ägt rum. Suppleanter ska inte utses. Val av ledamöter
            i nämnden bereds av konstitutionsutskottet (tilläggsbestämmelse
            8.5.1).
          </note>
          <note n="ea93c808">
            Konstitutionsutskottet föreslår enhälligt att riksdagen för tiden
            till dess nytt val har ägt rum till ordförande i Nämnden för lön
            till riksdagens ombudsmän och riksrevisorerna omväljer f.d. koncernchefen
            Marianne Nivert och till ledamöter omväljer f.d. generaldirektören
            Anders Lindström och direktören Christina Striby.
          </note>
          <note n="0ff602bb">
            Peter Eriksson
          </note>
          <note n="0e4ce413">
            Konstitutionsutskottet hade enhälligt föreslagit att riksdagen
            för tiden till dess nytt val ägt rum skulle omvälja f.d. koncernchefen
            Marianne Nivert till ordförande i Nämnden för lön till riksdagens
            ombudsmän och riksrevisorerna samt f.d. generaldirektören Anders
            Lindström och direktören Christina Striby till ledamöter i Nämnden
            för lön till riksdagens ombudsmän och riksrevisorerna.
          </note>
          <note n="0adf1348">
            Kammaren biföll konstitutionsutskottets förslag och utsåg därmed
            till dess nytt val ägt rum till
          </note>
          <note n="c950f790">
            ordförande i Nämnden för lön till riksdagens ombudsmän och riksrevisorerna
          </note>
          <note n="8aeeea42">
            ledamöter i Nämnden för lön till riksdagens ombudsmän och riksrevisorerna
          </note>
          <note n="86b4f3fe">
            5 § Val till Statsrådsarvodesnämnden
          </note>
          <note n="1e634b4b">
            Från konstitutionsutskottet hade följande skrivelse inkommit:
          </note>
          <note n="41041e62">
            Statsrådsarvodesnämnden består enligt 8 kap. 4 § riksdagsordningen
            av ordförande och två andra ledamöter. De väljs var för sig av
            riksdagen efter varje ordinarie val till riksdagen för tiden intill
            dess nytt val till nämnden har ägt rum. Suppleanter ska inte utses.
            Val av ledamöter bereds av konstitutionsutskottet (tilläggsbestämmelse
            8.4.1)
          </note>
          <note n="3610deb7">
            Konstitutionsutskottet föreslår enhälligt att riksdagen för tiden
            till dess nytt val har ägt rum till ordförande i Statsrådsarvodesnämnden
            omväljer f.d. kanslichefen Ove Nilsson och till ledamöter omväljer
            f.d. hovrättspresidenten Ove Lindh och hovrättspresidenten Gunnel
            Wennberg.
          </note>
          <note n="0ff602bb">
            Peter Eriksson
          </note>
          <note n="e218d151">
            Konstitutionsutskottet hade enhälligt föreslagit att riksdagen
            för tiden till dess nytt val ägt rum skulle omvälja f.d. kanslichefen
            Ove Nilsson till ordförande i Statsrådsarvodesnämnden och f.d.
            hovrättspresidenten Ove Lindh och hovrättspresidenten Gunnel Wennberg
            till ledamöter i Statsrådsarvodesnämnden.
          </note>
          <note n="0adf1348">
            Kammaren biföll konstitutionsutskottets förslag och utsåg därmed
            till dess nytt val ägt rum till
          </note>
          <note n="883f5e8b">
            ordförande i Statsrådsarvodesnämnden
          </note>
          <note n="c522aa29">
            ledamöter i Statsrådsarvodesnämnden
          </note>
          <note n="fb7d3146">
            6 § Val av ledamöter i Riksrevisionens parlamentariska råd
          </note>
          <note n="74c95dc5">
            Företogs val av åtta ledamöter i Riksrevisionens parlamentariska
            råd.
          </note>
          <note n="b86434ba">
            Valberedningen hade enhälligt beslutat om gemensam lista för
            val av åtta ledamöter i Riksrevisionens parlamentariska råd.
          </note>
          <note n="5f7e272f">
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, valda till ledamöter
            i Riksrevisionens parlamentariska råd för tiden från och med den
            1 januari 2011 till dess nytt val förrättats under början av nästa
            valperiod.
          </note>
          <note n="55bfe72e">
            7 § Val av ordförande och vice ordförande i Riksrevisionens parlamentariska
            råd
          </note>
          <note n="0f587857">
            Företogs val av ordförande och vice ordförande i Riksrevisionens
            parlamentariska råd.
          </note>
          <note n="0d05cd80">
            Enligt ett enhälligt förslag av valberedningen utsågs för tiden
            från och med den 1 januari 2011 till dess nytt val förrättats
            under början av nästa valperiod till
          </note>
          <note n="6b60ef5b">
            vice ordförande i Riksrevisionens parlamentariska råd
          </note>
          <note n="d61c078a">
            8 § Val av ledamöter i Domarnämnden
          </note>
          <note n="31006e3e">
            Företogs val av två ledamöter i Domarnämnden.
          </note>
          <note n="ad5f0fa5">
            Valberedningen hade enhälligt beslutat om gemensam lista för
            val av två ledamöter i Domarnämnden.
          </note>
          <note n="aca08385">
            Sedan en promemoria innehållande den gemensamma listan delats
            ut och godkänts av kammaren befanns följande personer valda till
            ledamöter i Domarnämnden för tiden från och med den 1 januari
            2011 till dess nytt val förrättats under början av nästa valperiod.
          </note>
          <note n="d34ddcc3">
            Susanne Eberstein (S)
          </note>
          <note n="5e88674e">
            Maria Abrahamsson (M)
          </note>
          <note n="edb6a531">
            9 § Val av personliga ersättare i Domarnämnden
          </note>
          <note n="6a700262">
            Företogs val av två personliga ersättare i Domarnämnden.
          </note>
          <note n="3a533856">
            Valberedningen hade enhälligt beslutat om gemensam lista för
            val av två personliga ersättare i Domarnämnden.
          </note>
          <note n="46b65777">
            Sedan en promemoria innehållande den gemensamma listan delats
            ut och godkänts av kammaren befanns följande personer valda till
            personliga ersättare i Domarnämnden för tiden från och med den
            1 januari 2011 till dess nytt val förrättats under början av nästa
            valperiod.
          </note>
          <note n="af36476e">
            Sören Lekberg, f.d. riksdagsledamot
          </note>
          <note n="706dacaf">
            Göran Lennmarker, f.d. riksdagsledamot
          </note>
          <note n="250f36b5">
            10 § Justering av protokoll
          </note>
          <note n="533e8a86">
            Justerades protokollet för den 8 december.
          </note>
          <note n="47f3ae54">
            11 § Anmälan om fördröjda svar på interpellationer
          </note>
          <note n="11df8cb3">
            Till riksdagen hade inkommit följande skrivelser:
          </note>
          <note n="18281eb8">
            Interpellation 2010/11:100
          </note>
          <note n="b3bf3f55">
            Interpellation 2010/11:100 Kapacitetsbrist på Södra stambanan
          </note>
          <note n="0e06c8f4">
            Interpellationen kommer att besvaras onsdagen den 22 december
            2010.
          </note>
          <note n="a62a4adf">
            Fredrik Ahlén
          </note>
          <note n="61f15a78">
            Interpellation 2010/11:101
          </note>
          <note n="8d836df5">
            Interpellation 2010/11:101 Matchningsproblematiken på arbetsmarknaden
          </note>
          <note n="15a4fce3">
            Interpellationen kommer att besvaras fredag 21 januari 2011.
          </note>
          <note n="3b31d953">
            Helsingfors den 10 december 2010
          </note>
          <note n="d3d50dea">
            Catharina Nordlander
          </note>
          <note n="19701b99">
            Interpellation 2010/11:104
          </note>
          <note n="7c3fa0e0">
            Interpellation 2010/11:104 Tågtrafiken i vinter
          </note>
          <note n="0e06c8f4">
            Interpellationen kommer att besvaras onsdagen den 22 december
            2010.
          </note>
          <note n="a62a4adf">
            Fredrik Ahlén
          </note>
          <note n="2476a10c">
            Interpellation 2010/11:106
          </note>
          <note n="6034891e">
            Interpellation 2010/11:106 Pendeltågstrafiken i Östergötland
          </note>
          <note n="0e06c8f4">
            Interpellationen kommer att besvaras onsdagen den 22 december
            2010.
          </note>
          <note n="a62a4adf">
            Fredrik Ahlén
          </note>
          <note n="f1514c05">
            12 § Hänvisning av ärenden till utskott
          </note>
          <note n="fa11d1a6">
            Föredrogs och hänvisades
          </note>
          <note n="a8f6c188">
            7 februari 2011.
          </note>
          <note n="e0afba23">
            13 § Förnyad bordläggning
          </note>
          <note n="352d6b00">
            Föredrogs och bordlades åter
          </note>
          <note n="d4d5d643">
            14 § Rättsväsendet
          </note>
          <note n="c24056a4">
            Föredrogs
          </note>
          <note type="speaker" n="436a60f6">
            Anf. 2 MORGAN JOHANSSON (S):
          </note>
          <u who="morgan_johansson_91c3d5" xml:id="i-052ef5ac1249751f-0" n="a842a4fc">
            <seg n="4ee870ff">
              Herr talman! Jag vill börja med att yrka bifall till förslaget
              i utskottets betänkande under punkt 1, anslagsdelen. Vi står naturligtvis
              bakom alla de reservationer som vi har anslutit oss till, men
              för tids vinnande yrkar jag bara bifall till reservation 20, som
              handlar om polisens organisation mot grov organiserad brottslighet,
              och reservation 24, som handlar om Kriminalvårdens resurser.
            </seg>
            <seg n="2879f482">
              Herr talman! Bombattentatet i Helsingfors i lördags kommer naturligtvis
              att sätta sin prägel på den här debatten. Vi har än en gång blivit
              påminda om det öppna samhällets sårbarhet. Det var en djävulskt
              utstuderad planering, får man säga, att mitt Helsingfors och mitt
              i julhandeln utlösa en sprängladdning som skulle ha kunnat döda
              och skada hundratals helt oskyldiga människor män, kvinnor och
              barn.
            </seg>
            <seg n="d0509357">
              Nu misslyckades lyckligtvis det här terrordådet, och gärningsmannen
              själv blev det enda dödsoffret, men det kunde mycket väl ha slutat
              helt annorlunda. Vi vet fortfarande alldeles för lite för att
              kunna dra några säkra slutsatser. Vi vet till exempel inte om
              gärningsmannen var ensam eller om han var en del av ett större
              nätverk. Var det här ett verk av en ensam vettvilling eller var
              det en del av en större plan?
            </seg>
            <seg n="974af620">
              Men vi vet att det var den här mannen som skickade det varningsmejl
              som kom till medierna tio minuter före dådet. Därmed kan vi uttala
              oss om motivbilden. Han verkar ha drivits av religiösa, fundamentalistiska
              uppfattningar och ett hat mot Sveriges Afghanistanpolitik och
              mot Lars Vilks Muhammedbilder.
            </seg>
            <seg n="aa74c9b4">
              Det finns ingen anledning att överdriva hotbilderna. Vi ska som
              politiker akta oss väldigt noga för att piska upp en allmän rädsla
              hos allmänheten. Men det finns ett hot, och det måste vi vara
              beredda att ta på allvar.
            </seg>
            <seg n="c4df62db">
              Polisen och Säkerhetspolisen gör nu allt vad man kan för att
              försöka utreda det här brottet i botten. De förtjänar allt vårt
              stöd, och de som har uppgifter som kan bidra till att bringa klarhet
              i fallet måste höra av sig till polisen.
            </seg>
            <seg n="7959dc20">
              Det här är inget tillfälle som ska användas till platt partipolitik.
              Det behövs tvärtom en politisk samling där vi gemensamt tar ansvar
              för Sveriges säkerhet. Det här är första gången som den här typen
              av terrorangrepp drabbar Sverige. Det behöver tyvärr inte vara
              den sista. Därför måste vi vara vaksamma. Vi måste ge polisen
              rätt metoder och rätt möjligheter att utreda den här typen av
              brott men faktiskt också för att förebygga brotten.
            </seg>
            <seg n="1672d1b5">
              Vi socialdemokrater är beredda att arbeta konstruktivt tillsammans
              med regeringen för att ytterligare stärka kampen mot terrorismen
              och för att öka säkerheten, men det är regeringen som styr riket.
              Det är regeringen som måste ta initiativ.
            </seg>
            <seg n="e2581a6e">
              Till att börja med skulle jag vilja se två sådana initiativ.
              För det första gäller det Säpos informationsinhämtning. Sedan
              drygt ett år tillbaka har Säkerhetspolisen inte längre möjligheter
              att beställa uppgifter från FRA. Man får inte längre inriktat
              i förväg söka efter viss intressant information för att till exempel
              kunna följa och kartlägga terroristnätverk. Det är ett stort problem
              eftersom det hämmar Säpos möjligheter att upptäcka potentiella
              gärningsmän och förebygga brott.
            </seg>
            <seg n="33a1bc1f">
              Vi har haft en utredning som redan har pekat på detta, men regeringen
              har av olika anledningar inte velat gå vidare med förslagen. Nu
              utreds den här frågan på nytt. Mot den bakgrunden skulle jag vilja
              uppmana regeringen att lägga fram ett förslag till riksdagen som
              åter ger Säkerhetspolisen tillgång till den FRA-spaning som behövs
              för Säpos kartläggningsarbete. Ett sådant förslag måste naturligtvis
              förenas med högt ställda krav på integritetsskydd. Den nuvarande
              ordningen, där Säpo av integritetsskäl på något sätt är avskurna
              från viktig information, är inte tillfredsställande. Det kan rent
              av vara farligt.
            </seg>
            <seg n="4b74bb65">
              Vi har haft de här diskussionerna under lång tid i utskottet.
              Jag minns vilken stor diskussion vi hade om buggning och hemlig
              avlyssning när jag satt i utskottet förra gången, för tio år sedan.
              Jag minns mycket väl hur vi socialdemokrater då drev fram förslaget
              om hemlig avlyssning eftersom vi visste att det skulle vara betydelsefullt
              för att kunna nysta upp grov organiserad brottslighet. Jag minns
              att Moderaterna då var emot det förslaget, men det fanns ändå
              en blocköverskridande uppgörelse och en blocköverskridande samsyn
              i de här frågorna. Jag eftersträvar något liknande också när det
              gäller den här frågeställningen.
            </seg>
            <seg n="a250dd14">
              De som vet förhistorian vet också att vi socialdemokrater tidigare
              har varit kritiska till att man skar av Säkerhetspolisen från
              de här uppgifterna. Nu vill vi fullfölja den linje som vi hade
              under den förra mandatperioden.
            </seg>
            <seg n="b96fc820">
              För det andra skulle jag vilja att regeringen snabbar på arbetet
              med att ge polisen en mer modern organisation. Här har S, V och
              MP föreslagit en hopslagning av de tre enheter som jobbar mot
              grov organiserad brottslighet, Rikskriminalen, Säpo och Ekobrottsmyndigheten.
              Det skulle stärka kampen mot den organiserade brottsligheten och
              även, tror vi, kampen mot terroristbrott. Revirtänkandet kommer
              att minska och informationsutbytet att bli bättre.
            </seg>
            <seg n="ee9ca839">
              Nu är också den frågan, det vill säga hela polisens organisation,
              lagd i ytterligare en utredning. Det kan kanske komma något bra
              ut från den, men den här utredningen ska alltså arbeta ända till
              våren 2012. Det är en alldeles för lång tid.
            </seg>
            <seg n="3db993d8">
              Det är viktigt att vi gör någonting inte bara med anledning av
              den grova organiserade brottsligheten och hur den utvecklas utan
              också mot bakgrund av att polisens effektivitet faktiskt ser ut
              att minska. Vi har 20 000 poliser, ett resultat av den expansion
              av poliskåren som inleddes av den socialdemokratiska regeringen
              i slutet av 1990-talet, men trots det minskar andelen personuppklarade
              brott år för år. Det beror på att antalet anmälda brott ökar samtidigt
              som antalet personuppklarade brott inte ökar i samma utsträckning.
            </seg>
            <seg n="7337ce19">
              Det finns alltså många skäl att se över polisens organisation.
              Att vi ska behöva vänta till 2012 är därför inte tillfredsställande.
            </seg>
            <seg n="94494138">
              Med bombdådet i lördags fick Sverige återigen en påminnelse om
              att vi inte är en isolerad ö. Vi må vara ett litet land i norra
              Europa, men vi lever ändå på sätt och vis mitt i världen. Internationella
              konflikter berör oss. Vi ska aldrig tro att vi kan gömma oss för
              dem. En sådan händelse väcker naturligtvis många både mänskliga
              och politiska frågor.
            </seg>
            <seg n="1c66bd95">
              Vad är det som får en ung man, uppväxt i Tranås, att spänna på
              sig ett bombbälte, ta med sig ytterligare två sprängladdningar
              och ge sig ut i Helsingforss julhandel i syfte att ta både sig
              själv och så många oskyldiga människor som möjligt in i döden?
              Vi kommer naturligtvis aldrig att få veta det fullständiga svaret
              på den frågan, men frågeställningar av den karaktären kommer att
              uppehålla det offentliga samtalet under ganska lång tid framöver.
            </seg>
            <seg n="b9913112">
              Med tanke på gärningsmannens motiv kommer också många politiska
              frågor att ställas. Vi får kanske en diskussion om tryck- och
              yttrandefrihetens gränser. Lars Vilks framträdde i min hemstad
              Lund i går under stark polisbevakning. Man kan tycka olika om
              hans konst. Jag är uppvuxen i nordvästra Skåne och har klättrat
              i den av honom skapade skulpturen Nimis på Kullaberg. Andra delar
              av hans konst är jag kanske inte lika imponerad av, om jag säger
              så.
            </seg>
            <seg n="8d412655">
              Men det har ingen betydelse. Tryck- och yttrandefriheten måste
              försvaras när den hotas. Om man inte är beredd att försvara sådant
              som man inte tycker om då är man inte mycket till demokrat. Med
              tryck- och yttrandefriheten är det så att också religioner måste
              tåla granskning. Man måste få driva även med religiösa yttringar.
              Den dagen vi ger upp försvaret av tryck- och yttrandefriheten
              är vi på det sluttande planet, på väg mot ett totalitärt samhälle.
            </seg>
            <seg n="86f5039d">
              Somliga kommer att ta tillfället i akt och försöka vidga de etniska
              och religiösa motsättningarna i vårt land just mot den bakgrund
              som jag beskrivit. De kommer att vilja exploatera dådet politiskt
              för att ställa grupp mot grupp. De som gör det ska veta att de
              då går gärningsmannens ärende, för det var precis det som gärningsmannen
              ville. Han ville öka konflikterna mellan olika religioner och
              kulturer. Alla som vill ta ansvar för Sverige måste därför vara
              varsamma med orden så att det vi säger inte bidrar till ökad splittring
              utan i stället bidrar till ökad sammanhållning mellan alla de
              grupper av människor som bor i Sverige i dag.
            </seg>
            <seg n="314a4a52">
              Herr talman! Jag var tidigare inne på att polisens effektivitet
              minskar. Det beror inte på resursbrist. Tvärtom ser vi i det budgetbetänkande
              som ligger på vårt bord i dag att polisen har mer pengar än de
              gör av med. Polisen hade ett överskott på över 100 miljoner kronor
              2009. Prognosen för detta år visar på ett överskott på 362 miljoner
              kronor. År 2011 blir överskottet ännu större, 378 miljoner kronor,
              och 2012 ska överskottet vara över en halv miljard. Polisen går
              med vinst skulle man kunna säga.
            </seg>
            <seg n="4a441727">
              Det är en uppenbar felbudgetering, och man undrar varför. Jag
              tror att regeringspartierna helt enkelt för länge sedan kommit
              överens om anslagsökningarna för polisen, och sedan bara följer
              man planen. Även om polisen inte gör av med alla pengar fortsätter
              man med det man bestämt från början. När kartan inte stämmer med
              verkligheten fortsätter man att följa kartan.
            </seg>
            <seg n="28fa7c41">
              Problemet med det sättet att budgetera är att det går ut över
              andra verksamheter. Hela rättsväsendet måste fungera, inte bara
              polisen. Hela rättskedjan måste fungera polis, åklagare, domstolar,
              kriminalvård. Så är det inte i dag. Medan polisen går med stora
              överskott och är överbudgeterad har Kriminalvården stora underskott
              och är underbudgeterad.
            </seg>
            <seg n="484acca9">
              Underskottet i Kriminalvården väntas bli 175 miljoner kronor
              i år, 224 miljoner kronor 2011 och över 800 miljoner kronor 2012.
              Därför får den myndigheten nu lägga ut stora sparbeting, trots
              att kostymen i flera avseenden redan är för liten. Häktena är
              ofta överfulla. Vi har ett genomsnitt på 9899 procents, ja nästan
              100 procents, beläggning på våra häkten. Så har det varit under
              de senaste åren.
            </seg>
            <seg n="547e6409">
              Det leder till ett enormt slöseri med skattepengar, för när häktet
              i Malmö är fullt får man köra bovarna 45 mil till Norrköping och
              låsa in dem där. När de sedan ska till Malmö för att dömas får
              man köra dem hela vägen tillbaka. Varje sådan tur, med bilar och
              vaktpersonal, kostar säkert minst 10 000 kronor. Och det blir
              många sådana förflyttningar. Under årets första tio månader rör
              det sig, om man ser till det totala antalet transporter, om nästan
              300 transporter som skett på grund av överbeläggning på häktena.
            </seg>
            <seg n="2e03db93">
              Det slöseriet med skattepengar har pågått länge. Det beror helt
              enkelt på att Kriminalvården inte haft möjlighet att bygga ut
              häkteskapaciteten. Det är en dålig ekonomisk planering av regeringen,
              och nu föreslår man alltså nya, stora besparingar i Kriminalvården,
              som ju blir följden av de stora underskotten. Om man har dessa
              stora underskott blir frågan hur man samtidigt ska kunna finansiera
              nya häktesplatser. Det går inte ihop.
            </seg>
            <seg n="2be8a42d">
              Från S, V och MP säger vi att polisens överskott, det som nu
              finns, bör delvis användas till fler civilanställda. Polisen får
              ofta göra sådant som de civilanställda gjorde tidigare eftersom
              antalet civilanställda minskat över tid. En del av överskottet
              bör också kunna användas till att täcka behoven i Kriminalvården
              så att de slipper göra så stora besparingar. Därför vill vi föra
              över 150 miljoner kronor i en förstärkning till Kriminalvården,
              för att förstärka kvaliteten men också för att underlätta finansieringen
              av utbyggnaden av häktesplatser.
            </seg>
            <seg n="ad3b9ed5">
              Återigen: Hela rättskedjan måste fungera, annars hamnar vi så
              småningom i något slags amerikansk situation med mängder av poliser
              men med överfulla häkten och i förlängningen kanske också fängelser.
              Det skulle i så fall vara en mycket allvarlig utveckling. Det
              vi föreslår rättar till denna snedsits i rättsväsendet.
            </seg>
            <seg n="89b82390">
              Herr talman! Nu har ni hört två delar i detta anförande. Den
              ena delen var en vädjan om att försöka göra upp över blockgränserna
              om sådant som faktiskt är de stora frågorna just nu, det vill
              säga de stora frågorna som rör rikets säkerhet. Den andra delen
              handlade om en mer politisk diskussion om hur vi ska göra med
              budgeten, hur man bäst utvecklar rättsväsendet framöver.
            </seg>
            <seg n="7e148102">
              Så kommer politiken alltid att vara. Somligt kommer vi att träta
              om, annat ska vi försöka komma överens om. En dag som denna tycker
              jag att man bör lägga det i just den ordningen först det som vi
              ska försöka vara överens om, alltså sådant som ytterst rör rikets
              säkerhet, och därefter de andra budgetfrågorna.
            </seg>
            <seg n="b20e762d">
              Jag ser fram emot, herr talman, både en konstruktiv debatt under
              dagen och konstruktiva diskussioner i utskottet under de kommande
              åren. Den socialdemokratiska gruppen kommer att föra en konstruktiv
              oppositionspolitik under de år vi har framför oss.
            </seg>
          </u>
          <note n="fbb66b7d">
            I detta anförande instämde Christer Adelsbo, Kerstin Haglö, Mattias
            Jonsson och Anna Wallén (alla S).
          </note>
          <note type="speaker" n="90ea0f00">
            Anf. 3 JOHAN LINANDER (C):
          </note>
          <u who="johan_linander_3c84a6" xml:id="i-d0fb6e7f37976656-0" n="4643c403">
            <seg n="4432e7de">
              Herr talman! Som Morgan Johansson sade i början av sitt anförande
              var helgens terrordåd chockerande. Nu gick det inte så illa som
              det hade kunnat gå, och det ska vi vara tacksamma för. Det gäller
              för oss i Sverige att stå upp för vårt öppna och demokratiska
              samhälle. Nu är inte tiden för att skapa motsättningar. Nu är
              tiden för att hålla ihop. Nu är inte heller tiden för att vinna
              politiska poäng, dra förhastade slutsatser eller lägga fram förhastade
              förslag.
            </seg>
            <seg n="4ccbe674">
              Vi måste ha något slags is i magen. Vi vet och måste dra lärdom
              av att andra länder efter terrordåd tidigare i vissa fall har
              sprungit i väg och i viss mån glömt bort demokratiska principer
              och grundläggande fri- och rättigheter. Det får aldrig hända i
              Sverige.
            </seg>
            <seg n="3b6d0f32">
              Herr talman! Jag övergår till budgetbetänkandet. Allians för
              Sverige utlovade inför valet 2006 en storsatsning på svenskt rättväsen
              i allmänhet och på polisen i synnerhet. Vi utlovade att det år
              2010 skulle finnas minst 20 000 poliser i landet. Det är en ökning
              med över 2 500 poliser på fyra år. Det lyckades vi med. Vi har
              nu mer än 20 000 poliser i Sverige.
            </seg>
            <seg n="cfe7de66">
              Mandatperioden 20062010 innebar rekordstora satsningar och resursförstärkningar
              för svenskt rättsväsen. Det gjordes framför allt för polisen men
              också för Säkerhetspolisen, åklagarna, domstolarna och inte minst
              Kriminalvården.
            </seg>
            <seg n="5abbf836">
              Nu under mandatperioden 20102014 kommer fokus mer att ligga på
              att öka effektiviteten än att fortsätta att öka antalet anställda
              i rättsväsendet. När vi har tillskjutit väldigt mycket av skattebetalarnas
              pengar har vi också ett ansvar att se till att dessa pengar används
              så effektivt som möjligt.
            </seg>
            <seg n="655eaf70">
              Det betyder dock inte att vi inte tillskjuter ytterligare pengar.
              Det behövs. Till exempel får polisen för 2011 ytterligare 400
              miljoner kronor, Kriminalvården får 100 miljoner kronor och Domstolsverket
              får 100 miljoner kronor 2011 och 100 miljoner kronor 2012. Åklagarmyndigheten
              får ytterligare 40 miljoner kronor 2011 och lika mycket 2012.
              Även Ekobrottsmyndigheten, Brottsförebyggande rådet och Brottsoffermyndigheten
              får ytterligare resurser.
            </seg>
            <seg n="b3685763">
              I budgetpropositionen prioriterar vi fortsatta krafttag mot brottsligheten.
              Under den gångna mandatperioden har fler brott utretts och klarats
              upp. Polisen har också blivit synligare i människors vardag, vilket
              är viktigt. Enligt den nationella trygghetsundersökningen som
              Brottsförebyggande rådet genomför känner människor sig tryggare
              i Sverige i dag än vad de gjorde för fyra år sedan. Samtidigt
              ser vi i andra undersökningar att förtroendet för rättsväsendet
              har stärkts.
            </seg>
            <seg n="56357fb4">
              Jag tänkte att jag ganska kortfattat skulle beskriva det som
              Alliansen prioriterar i budgeten. Först vill jag nämna bekämpning
              av ungdomsbrottsligheten. Tidiga och tydliga insatser måste sättas
              in för att vi ska kunna komma till rätta med ungas brottslighet.
              Här är samarbetet mellan polis och övriga samhället som skolan,
              socialtjänsten och inte minst föräldrarna oerhört viktigt för
              att vi ska upptäcka i tid att den unge personen är på väg in i
              en kriminalitet. Åtgärder mot ungas missbruk av alkohol och narkotika
              är också väsentligt för att nå framgång i detta arbete.
            </seg>
            <seg n="2009d6b8">
              Vidare vill vi se en fortsatt kraftsamling mot den grova organiserade
              brottsligheten. Under den gångna mandatperioden har vi tillsatt
              det som kallas GOB:arna, det vill säga en samling mellan ett stort
              antal myndigheter mot grov organiserad brottslighet på åtta platser
              i landet. Det är polisen, åklagare, Skatteverket, tullen, Kronofogdemyndigheten
              med flera som samarbetar mot den grova organiserade brottsligheten.
              Nu måste vi lägga ännu större fokus på att bekämpa den ekonomiska
              vinningen vid denna typ av brottslighet. Vi vet att det ofta är
              den drivkraft som driver brottsligheten.
            </seg>
            <seg n="0d4ce224">
              Vi prioriterar vidare ett fortsatt aktivt arbete för att förebygga
              och bekämpa sexuella övergrepp och våld i nära relationer. En
              av de viktigaste frågorna som vi ska besluta om i början av nästa
              år är besöksförbudet, eller kontaktförbudet som det framöver ska
              heta. Det kommer också att kunna kombineras med övervakning, det
              vill säga fotboja.
            </seg>
            <seg n="1b0c8c8e">
              I budgetpropositionen tas också brottsoffers behov upp särskilt.
              Alla rättsväsendets myndigheter ska ha ett tydligt brottsoffersperspektiv.
              Det pågår också mycket arbete med brottsofferfrågorna i myndigheterna.
              Till exempel har samtliga länspolismyndigheter i uppgift att upprätta
              lokala åtgärdsplaner för att förbättra informationen till brottsoffer.
            </seg>
            <seg n="b2ccab08">
              Från utskottets sida vill vi särskilt betona vikten av att förbättra
              brottsofferarbetet. Vi konstaterar i vårt betänkande att rikspolisen
              har vidtagit åtgärder och att brottsofferarbetet håller på att
              förbättras. Men vi vill ändå att regeringen ska återkomma till
              riksdagen med en redovisning av de åtgärder som genomförs för
              att förbättra informationen till brottsoffer.
            </seg>
            <seg n="f7e0a7c8">
              Här finns det ett tillkännagivande som samtliga åtta partier
              står bakom. Tillkännagivandet innebär att regeringen ska återkomma
              med en del uppgifter, något som regeringen ändå skulle ha redovisat
              för riksdagen i nästa budgetproposition. Det är inte någon större
              ansträngning att vara med på ett sådant tillkännagivande.
            </seg>
            <seg n="0f8e0360">
              Hade tillkännagivandet inneburit nya kostnader eller ökat arbete
              för Regeringskansliet hade vi inte kunnat gå med på ett sådant
              tillkännagivande. De fyra oppositionspartierna Socialdemokraterna,
              Miljöpartiet, Sverigedemokraterna och Vänsterpartiet beslöt i
              förra veckan att dra in 300 miljoner på Regeringskansliets budget.
              Man kan inte samtidigt som man tvingar fram personaluppsägningar
              säga att de som jobbar kvar ska göra ännu mer.
            </seg>
            <seg n="88ca3a80">
              Herr talman! Detta med att dra in pengar med uppsagd personal
              som följd och samtidigt säga att mer ska göras av dem som finns
              kvar tycks vara oppositionens melodi det här året. Socialdemokraterna,
              Miljöpartiet och Vänsterpartiet vill göra besparingar på 150 miljoner
              kronor på polisen. Det är ingen stor andel av polisens totala
              budget men ändock kännbart. Eftersom inte poliser sägs upp får
              det bli civilanställda som man tvingas säga upp om förslaget går
              igenom.
            </seg>
            <seg n="4f4f357f">
              Det är speciellt märkligt att detta förslag kommer från Socialdemokraterna.
              Vi som satt i justitieutskottet under förra mandatperioden minns
              hur dåvarande utskottsordföranden Thomas Bodström i budgetdebatt
              efter budgetdebatt beklagade sig över att det var för få civilanställda
              inom polisen.
            </seg>
            <seg n="92f34248">
              Besparingarna kan också innebära nedlagda polisstationer. Det
              är nämligen på civilanställda och lokalkostnader som man kan göra
              besparingar inom polisen. De sista åren under den förra mandatperioden
              hade Socialdemokraterna faktiskt föreslagit mer pengar i sin budget
              till polisen. Nu är det inte längre så. Jag vet inte om det beror
              på det rödgröna samarbetet.
            </seg>
            <seg n="f251620c">
              Oppositionens budgetförslag skulle alltså ge färre civilanställda.
              Det i sin tur gör att poliser tvingas utföra mer administrativt
              arbete i stället för polisiärt arbete. Vi skulle få färre synliga
              och tillgängliga poliser i samhället och färre poliser som kan
              förebygga och utreda brott.
            </seg>
            <seg n="c015b9ff">
              Frågan är då: Lägger De rödgröna fram några förslag på vad polisen
              inte ska göra eller nedprioritera för att klara dessa besparingar?
              Nej, så är det inte alls. Det är precis tvärtom.
            </seg>
            <seg n="3d946192">
              De rödgröna har reserverat sig för, och håll i er nu: Prioritering
              av arbetet mot sexualbrott mot barn som begåtts utomlands. Prioritering
              av arbetet mot människohandel. Prioritering av arbetet mot våldtäktsbrott.
              Prioritering av arbetet mot hatbrott. Ökat samarbete mellan polis
              och det civila samhället för att förebygga hatbrott. Prioritering
              av arbetet mot organiserad brottslighet. Prioritering av arbetet
              mot ungdomsbrottslighet. Prioritering av arbetet mot narkotikabrottslighet.
              Prioritering av arbetet mot alkoholrelaterad brottslighet. Prioritering
              av insatser mot smuggling och illegal vidareförsäljning av alkohol.
              Prioritering av arbetet mot korruption och mutbrott. Prioritering
              av arbetet mot ekobrottslighet samt ökade åtgärder för att komma
              till rätta med så kallade bluffakturor.
            </seg>
            <seg n="e7da87b1">
              Allt detta ska alltså prioriteras enligt oppositionen. Polisen
              ska prioritera ännu mer för mindre pengar. Jag får det inte riktigt
              att gå ihop. Kommer då denna besparing på 150 miljoner kronor
              att genomföras? Förhoppningsvis inte.
            </seg>
            <seg n="05da0434">
              Sverigedemokraterna yrkar i sin budgetmotion på en besparing
              på 154 miljoner kronor på polisen. Med andra ord är Sverigedemokraterna
              det parti i Sveriges riksdag som vill ge minst pengar till svensk
              polis, ännu mindre än Vänsterpartiet.
            </seg>
            <seg n="24c0f1cd">
              Sverigedemokraterna har valt att lägga ned sina röster i utskottsbehandlingen,
              men i medierna kunde vi höra av partiets rättspolitiske talesperson
              Kent Ekeroth att Sverigedemokraterna kunde tänka sig att rösta
              för De rödgrönas förslag och därmed genomföra en besparing på
              150 miljoner kronor.
            </seg>
            <seg n="1fef19c1">
              I går kom, åtminstone enligt medierna, det nya beskedet att Sverigedemokraterna
              tänkte lägga ned sina röster i eftermiddagens omröstning. Det
              skulle så klart betyda att polisen slipper besparingar, vilket
              skulle vara väldigt bra.
            </seg>
            <seg n="d834fb77">
              Sverigedemokraternas valprogram heter 99 förslag för ett bättre
              Sverige Sverigedemokraternas kontrakt med väljarna 20102014 .
              Kontrakt med väljarna mycket tydligare än så kan det inte bli
              när man ger vallöften. Där kan man läsa att en kraftig höjning
              av anslagen till polisen är en prioriterad fråga för Sverigedemokraterna
              för att komma till rätta med brottsligheten.
            </seg>
            <seg n="102ad994">
              Samtidigt, i den allra första budgetmotionen, väljer Sverigedemokraterna
              att föreslå en besparing på polisen. Det är så man sviker sina
              väljare i den allra första budgetmotionen.
            </seg>
          </u>
          <note n="27b43e01">
            Med detta, herr talman, vill jag yrka bifall till reservation
            1 om anslagen under utgiftsområde 4 och i övrigt bifall till förslaget
            i betänkandet.
          </note>
          <note type="speaker" n="7b2ed355">
            Anf. 4 MORGAN JOHANSSON (S) replik:
          </note>
          <u who="morgan_johansson_91c3d5" xml:id="i-e5ccbb0805aa7f67-0" n="a842a4fc" next="i-6d4150c68a8bead8-0">
            <seg n="d8f9d5ca">
              Herr talman! Jag hade hoppats få respons från Johan Linander
              på frågeställningarna kring terroristbrotten.
            </seg>
            <seg n="d923ca1a">
              Det är egentligen två frågor som jag vill att Johan Linander
              svarar på. Den ena är om han är beredd att ge Säkerhetspolisen
              möjlighet att beställa information från FRA. Är han beredd att
              göra detta? Det behövs bara ett ja eller ett nej.
            </seg>
            <seg n="ce304f2c">
              Den andra frågan är: Är Johan Linander beredd att snabba på polisorganisationsutredningen
              så att vi inte ska behöva sitta och vänta ända in på våren 2012
              innan vi kan få en effektivare polisorganisation på plats? Där
              behövs också bara ett ja eller nej.
            </seg>
            <seg n="2609aba2">
              Johan Linander diskuterar effekter av vårt budgetförslag. Jag
              ska då till kammarens protokoll läsa in de överskott som polisen
              förväntas gå med enligt de egna prognoserna för kommande år så
              att också Johan Linander i efterhand kan läsa det.
            </seg>
          </u>
          <note n="1248d9be">
            År 2009 hade polisen ett överskott på 176 miljoner kronor. År
            2010 var det 362 miljoner kronor. År 2011 väntas 378 miljoner
            kronor. År 2012 beräknas överskottet bli 510 miljoner kronor.
          </note>
          <u who="morgan_johansson_91c3d5" xml:id="i-6d4150c68a8bead8-0" n="a842a4fc" prev="i-e5ccbb0805aa7f67-0">
            <seg n="fd044662">
              Ändå står Johan Linander här och varnar för att om vi tar 150
              miljoner så bryter allt jäkelskap lös. Då kommer man att få lägga
              ned polisstationer, man kommer att få avveckla poliser och man
              kommer att få göra det ena efter det andra.
            </seg>
            <seg n="02f228b2">
              Så är det ju inte. Vad Johan Linander står och försvarar är en
              budget med en väldigt allvarlig snedsits. Det är stora överskott
              till polisen som inte gör av med sina pengar och stora underskott
              och sparbeting på Kriminalvården som nu gör att man måste åka
              med de häktade kors och tvärs över hela landet till mycket stora
              kostnader för skattebetalarna.
            </seg>
            <seg n="388bbdee">
              Den snedsitsen vill vi rätta till.
            </seg>
          </u>
          <note type="speaker" n="16eeb6a9">
            Anf. 5 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-1" n="4643c403">
            <seg n="da397134">
              Herr talman! Jag börjar med att säga att i det läge vi nu har
              i Sverige, där vi har råkat ut för det första terrorbrottet av
              det här slaget på svensk mark, är det inte tid att dra förhastade
              slutsatser och glömma bort demokratiska värden och grundläggande
              fri- och rättigheter i vårt land.
            </seg>
            <seg n="c9f21996">
              Att begära att man dagarna efteråt direkt ska fatta beslut om
              det ena och det andra menar jag vara att dra förhastade slutsatser.
              Det får Morgan Johansson stå för; det tänker inte jag stå för
              här i kammarens talarstol. Dessutom pågår en utredning om hur
              det här ska kunna genomföras, och vi låter faktiskt utredningarna
              ha sin gång.
            </seg>
            <seg n="09bcc235">
              När det gäller Polisorganisationskommittén är till våren 2012
              inte någon lång tid för en väldigt stor utredning. Morgan Johanssons
              partikamrater i den här utredningen har inte heller sagt någonting
              i utredningen, där jag själv sitter med, om att det här skulle
              vara för lång tid. Tvärtom var vi tvungna att börja med att diskutera
              hur vi skulle hinna med allting i den här utredningen på den tid
              som finns till våren 2012.
            </seg>
            <seg n="8d021eac">
              Kriminalvården är den myndighet av alla rättsväsendets myndigheter
              som har fått de största tillskotten. Det Morgan Johansson nu står
              och säger är att den myndighet som gör av med mer pengar än man
              har ska få mer pengar, medan de myndigheter som håller i sina
              pengar och är väldigt noggranna med sitt budget- och uppföljningsarbete
              i efterhand ska bestraffas. Deras pengar ska man ta.
            </seg>
            <seg n="77327664">
              Det är inte några budgetprinciper jag kan stå bakom. Jag vill
              inte belöna dem som gör av med mer pengar än de har och bestraffa
              dem som följer sina budgetar. Överskott tar man med sig år efter
              år, och jag tycker att det är bättre att polisen använder de pengar
              man har än att de ska ges till Kriminalvården.
            </seg>
          </u>
          <note type="speaker" n="89c62056">
            Anf. 6 MORGAN JOHANSSON (S) replik:
          </note>
          <u who="morgan_johansson_91c3d5" xml:id="i-052ef5ac1249751f-1" n="a842a4fc">
            <seg n="cbd7026a">
              Herr talman! Vi ska inte dra förhastade slutsatser, säger Johan
              Linander. Men jag har inte begärt att han ska stå här och direkt
              på stående fot fatta beslut. Jag har bara begärt något slags ståndpunkt
              i frågan som ju diskuteras överallt i samhället nu, det vill säga:
              Mot bakgrund av det som hänt, vad ska vi göra för att ytterligare
              förstärka säkerhetsarbetet i Sverige?
            </seg>
            <seg n="aefec6b6">
              Det är egentligen det enda. Jag hade nog hoppats på en lite mer
              konstruktiv ingång från de borgerliga partierna. Vi får väl höra
              om de övriga borgerliga partierna har en annan ingång än den som
              Johan Linander har, men hittills verkar det vara rätt så kallsinnigt.
            </seg>
            <seg n="78530cb4">
              Jag efterfrågade som sagt bara en inriktning, något slags uppfattning
              i grundfrågan. Säkerhetspolisen hade ju den här möjligheten ända
              till den 1 december 2009, men sedan klippte ni av den möjligheten.
              Jag tror att det på lång sikt faktiskt skadar säkerhetsarbetet
              i Sverige.
            </seg>
            <seg n="23f1a3b6">
              Det är den uppfattning jag ger uttryck för och som jag förväntar
              mig att även ni kommer att ha något slags uppfattning om så småningom.
            </seg>
            <seg n="7cb54c47">
              Våren 2012 har man någon gång beställt utredningar vet man att
              om man ger dem så oerhört lång tid för att utreda en sådan här
              sak, då handlar det bara om en enda sak och det är att regeringen
              förhalar frågan. Jag tycker inte att detta är tidpunkten att förhala
              saker och ting, utan det vore bra om det kunde komma fram snabbare
              i den delen.
            </seg>
            <seg n="07c768cb">
              Kan Johan Linander som sitter i utredningen jobba för det så
              vore det bra, och jag skulle därför vilja ha en synpunkt på om
              han kommer att göra det.
            </seg>
            <seg n="9764ef5c">
              När det gäller spara och slösa måste ju hela rättskedjan fungera.
              Det duger inte att bara gå fram med anslag till en myndighet som
              man tidigare har sagt och sedan inte bry sig om de andra delarna
              av rättsväsendet åklagarna, domstolarna och nu Kriminalvården.
              Det leder nämligen så småningom till precis den typen av slöseri
              med skattepengar som de här transporterna nu för med sig.
            </seg>
          </u>
          <note type="speaker" n="9185b365">
            Anf. 7 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-2" n="4643c403">
            <seg n="1def71c4">
              Herr talman! Ska jag förstå Morgan Johansson rätt är det så Socialdemokraterna
              gör: Först tar de ställning i en fråga och sedan tillsätter de
              en utredning och låter experterna komma till tals. Men om man
              först tar ställning i frågan, varför ska man då ha en utredning?
              Vi är faktiskt lyhörda för att lyssna efter hur man kan genomföra
              det här på bästa sätt och på det sätt som skyddar den personliga
              integriteten bäst och dessutom ger en effektivitet.
            </seg>
            <seg n="4158e616">
              Det finns ett utredningsdirektiv där hela Alliansens uppfattning
              i den här frågan finns. Det kan Morgan Johansson säkert läsa in
              själv.
            </seg>
            <seg n="bb407517">
              Nu låter det som att Socialdemokraterna och De rödgröna är våldsamt
              positiva till FRA och signalspaning. Jag kan säga att när den
              debatten rasade lät det inte riktigt så. Då var ni emot alltihop.
            </seg>
            <seg n="3efe23f8">
              Nu låter det annorlunda, och där ser jag en stor fara. När ett
              enskilt terrordåd, som det som hände i helgen, inträffar får man
              inte bara känna hur vinden går och sedan vända sig efter den.
              Man måste faktiskt ha lite is i magen och stå upp för de principer
              man har. Det är beklagansvärt att inte Socialdemokraterna klarar
              av det i detta läge när vi faktiskt skulle behöva samla oss och
              tillsammans stå bakom det öppna och demokratiska samhället.
            </seg>
            <seg n="2c7e7283">
              När det gäller stora utredningar vet vi att Morgan Johansson
              själv har varit folkhälsominister i en tidigare regering och varit
              med och tillsatt många utredningar. Drygt ett och ett halvt år
              för en stor utredning är verkligen inte lång tid. Det borde Morgan
              Johansson åtminstone komma ihåg från sin tid som minister.
            </seg>
          </u>
          <note type="speaker" n="d7645acc">
            Anf. 8 MARIA FERM (MP):
          </note>
          <u who="maria_ferm_75a60e" xml:id="i-c0263c8d4badc423-0" n="b18a58cf">
            <seg n="192cddee">
              Herr talman! Miljöpartiet vill att rättsväsendets resurser och
              arbete ska inrikta sig på att komma åt roten till problemen i
              vårt samhälle. Vi värjer oss emot enögd politik som enbart bjuder
              på ad hoc-lösningar.
            </seg>
            <seg n="7a36aba5">
              Vi vill att Sverige ska vara en stark demokrati där varje medborgare,
              oavsett etnicitet, kön, ålder, sexualitet, funktionsnedsättning,
              religion och så vidare, ska behandlas lika inför lagen.
            </seg>
            <seg n="9ad484ba">
              I det rödgröna budgetförslaget stärks Kriminalvårdens resurser
              medan polisens resurser minskas. Jag vill inleda med att yrka
              bifall till utskottets huvudförslag i betänkandet som syftar till
              att komma till rätta med de största bristerna vi i dagsläget ser.
              Kriminalvården är i behov av mer resurser för att kunna sköta
              sin verksamhet, medan polisen går med överskott. Jag står utöver
              detta självfallet bakom Miljöpartiets alla reservationer, men
              för tids vinnande yrkar jag bifall till endast reservation 5 om
              prioritering av arbetet mot hatbrott och reservation 37 om diskriminering
              inom rättsväsendet.
            </seg>
            <seg n="c24a956a">
              Herr talman! I lördags drabbades Helsingfors av ett bombdåd.
              Jag vill självklart också säga något om detta. Det är allvarligt.
              Det var stor tur att inte flera blev skadade. Jag och många andra
              runt om i landet oroades över vad som hade kunnat hända om alla
              bomber hade detonerat mitt i ett folkhav. Känslan av sorg och
              rädsla kommer knappast någon av oss undan. Terrorism är fasansfullt.
              Att vanliga medborgare riskerar att drabbas av någon människas
              ilska, frustration och vanföreställningar är oacceptabelt. Sådant
              måste bekämpas, men vi måste välja våra medel noga.
            </seg>
            <seg n="af21e01c">
              Terrordåden i USA ledde till att kontroversiella antiterrorlagar
              som The Patriot Act drevs igenom. Övervakningslagstiftning fick
              ett större stöd. Medborgerliga rättigheter åsidosattes till förmån
              för terrorbekämpning av en uppskrämd samling lagstiftare. Men
              att rädsla och gott omdöme inte alltid går hand i hand är inget
              nytt.
            </seg>
            <seg n="dcd7f605">
              Kan vi hamna i ett liknande läge här hemma? Jag hoppas verkligen
              inte det. En demokrati får inte ge efter för blind rädsla, eftersom
              demokratins grund inte är rädsla utan rationalitet och humanism.
              Terrorbekämpning får inte motivera att våra medborgerliga rättigheter
              åsidosätts genom kränkande terrorlagstiftning. Då riskerar vi
              att själva avveckla de demokratiska värden och de rättigheter
              som lagstiftningen egentligen är tänkt att försvara.
            </seg>
            <seg n="8a2a8368">
              Jag vill också peka på det passande citatet av Benjamin Franklins
              ord: Any society that would give up a little liberty to gain a
              little security, will deserve neither and lose both. Just i dag
              tycker jag att det är någonting som vi bör påminnas om.
            </seg>
            <seg n="0ea6b11c">
              Främlingsfientliga krafter har redan gjort försök att skuldbelägga
              muslimer kollektivt för det som har varit en enskild persons gärning.
              Personen sade sig göra dådet i islams namn men företräder muslimer
              lika lite som rasister företräder svenskar, även om de säger sig
              agera för att bevara det genuint svenska.
            </seg>
            <seg n="7aa96076">
              Vi vill också gå vidare och stärka förtroendet för polisens och
              åklagarnas arbete genom att låta en fristående myndighet utreda
              misstankar om brott, i stället för att kolleger utreder kolleger.
              Denna rättssäkerhetsreform borde vara självklar i vilken demokrati
              som helst som är värd namnet. Vi måste kunna lita på tillämparna
              av våra lagar. Det är framför allt svenska folkets förtroende
              som ett fungerande rättsväsen är avhängigt.
            </seg>
            <seg n="305e0b04">
              Inte nog med att vi måste reformera utredningsmetoden för poliser
              och åklagare som är misstänkta för brott, vi måste också förhindra
              att polisutbildningen blir en stängd verkstad med värderingar
              som inte hör hemma på 2000-talet. Självklart arbetar de flesta
              poliser på ett mycket gott sätt med goda värderingar, men vi har
              också sett exempel tidigare på poliser som i trängda situationer
              har gett uttryck för främlingsfientlighet eller kvinnohat. Miljöpartiet
              är övertygat om att ifall vi gör polisutbildningen högskolebaserad
              kommer en större mångfald av aspiranter att söka sig till polisyrket.
              Dessutom öppnar högskolepoängen för att utnyttja utbildningen
              för en akademisk vidareutbildning.
            </seg>
            <seg n="d5df59fd">
              Miljöpartiet vill också stärka arbetet mot sexualbrott som begås
              mot barn utomlands. Vi vill förbättra personuppklaringen hos polisen
              av våldtäkter, vi vill återinföra hatbrott som ett prioriterat
              område för Rikspolisstyrelsen och Åklagarmyndigheten, vi är öppna
              för att skärpa lagstiftningen mot korruption och vi vill stärka
              arbetet mot alkoholrelaterad brottslighet.
            </seg>
            <seg n="0908c9d2">
              Miljöpartiet vill särskilt lyfta fram behovet av barnkompetens
              inom rättsväsendet, utbildning av personer inom rättsväsendet,
              men också övriga myndigheter, i kvinnofrid och också behovet av
              relevant hbt-kompetens inom rättsväsendet.
            </seg>
            <seg n="e561a992">
              Det är allvarligt när rättsväsendet självt gör sig skyldigt till
              övertramp mot brottsoffer genom att i arbetet själva bära på fördomar.
              Det är viktigt att regeringen tar ett större ansvar för att komma
              åt dessa brister i vårt rättsväsen.
            </seg>
            <seg n="e4b6f9a6">
              Miljöpartiet vill till exempel att det ska vara möjligt för domstolarna
              att bedöma ett brott som allvarligare om det sker med främlingsfientliga
              förtecken. Denna straffskärpningsparagraf används nu alltmer sällan,
              och det behövs en utredning om behovet av en reform.
            </seg>
            <seg n="24f9c265">
              I 2008 års regleringsbrev tog regeringen bort hatbrott som ett
              särskilt prioriterat område för Rikspolisstyrelsen och Åklagarmyndigheten.
              Enligt Brottsförebyggande rådet hade en femtedel av de anmälda
              hatbrotten homofobiska motiv. Under 2000-talet har en drastisk
              ökning av anmälda hatbrott skett, något som delvis kan förklaras
              av en faktisk ökning av hatbrotten med just homofobiska motiv.
            </seg>
            <seg n="804d5754">
              Hatbrott innebär en särskild otrygghet för alla i de utsatta
              grupperna och drabbar således indirekt många fler än de direkta
              brottsoffren. I 2011 års regleringsbrev bör regeringen därför
              återinföra prioriteringen för hatbrott, och Rikspolisstyrelsen
              bör få i uppdrag att öka samtliga polisers kompetens inom det
              området.
            </seg>
            <seg n="35e597ce">
              Brottsförebyggande rådets rapport Diskriminering i rättsprocessen
              , om missgynnande av personer med utländsk bakgrund, har konstaterat
              att diskrimineringen inom rättsväsendet i hög grad existerar.
              Brottsförebyggande rådets slutsats av deras två rapporter är tydlig:
            </seg>
            <seg n="276f557a">
              Resultaten pekar på att det finns föreställningar inom rättsväsendet
              om att vissa minoritetsgrupper och vissa brottstyper hör ihop.
              Det finns också föreställningar om att personer med vissa typer
              av minoritetsbakgrund alltid förnekar och därför inte tas på allvar.
              Andra exempel på direkt diskriminering från DO-studien och enkät-
              och intervjustudien med rättsliga aktörer handlar om att personer
              med utländsk bakgrund betraktas som mindre trovärdiga än etniska
              svenskar på brottsplatsen, under brottsutredningen och i domstolsförhandlingen.
            </seg>
            <seg n="1bc6a2b6">
              Tyvärr innehöll denna utredning inte uppgifter om i hur stor
              utsträckning som diskrimineringen existerar. Det är en viktig
              komponent att ha information om för att kunna förändra situationen.
              Likhet inför lagen och ett rättsväsen fritt från diskriminering
              är en viktig och prioriterad fråga för oss gröna.
            </seg>
            <seg n="596728f6">
              En utredning bör därför initieras som har som uppgift att bedöma
              hur vanligt förekommande det är att människor diskrimineras inom
              rättsväsendet. I en tid då främlingsfientliga krafter är på frammarsch
              är det viktigt att aktivt arbeta mot hatbrott och mot diskriminering.
              Tyvärr kan jag inte se tillräckligt tydliga ambitioner från regeringens
              sida när det gäller dessa frågor.
            </seg>
          </u>
          <note type="speaker" n="2a03b0d2">
            Anf. 9 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-3" n="4643c403">
            <seg n="3ea82345">
              Herr talman! Jag vill tacka Maria Ferm för den återhållsamma
              hållningen till att springa i väg och snabbt ta fram terrorlagstiftning,
              som Socialdemokraterna tidigare efterfrågade.
            </seg>
            <seg n="33bb71d0">
              Det är lite svårt att se hur det rödgröna samarbetet skulle ha
              fungerat om ni hade vunnit valet i september, men jag ska inte
              be Maria Ferm svara på det. I stället vill jag ställa en fråga
              om prioriteringar och nedprioriteringar.
            </seg>
            <seg n="51e7d54f">
              Miljöpartiet står bakom ett stort antal reservationer i betänkandet
              som handlar om olika slags prioriteringar. Ni vill prioritera
              allt från arbetet mot alkoholrelaterad brottslighet till arbetet
              mot korruption och mutbrott. Vad vill ni inte prioritera?
            </seg>
          </u>
          <note type="speaker" n="2fd94618">
            Anf. 10 MARIA FERM (MP) replik:
          </note>
          <u who="maria_ferm_75a60e" xml:id="i-c0263c8d4badc423-1" n="b18a58cf">
            <seg n="296cd985">
              Herr talman! Jag skulle också vilja tacka Johan Linander för
              hans återhållsamma inställning till att föreslå ny lagstiftning
              för att bekämpa terrorbrott. Det är viktigt att vara lugn i den
              här situationen. Man måste verkligen väga medborgerliga rättigheter
              tungt och inte hasta i väg på något sätt.
            </seg>
            <seg n="adf8d690">
              I fråga om prioriteringar tog du upp en lång lista av saker i
              ditt anförande som vi tycker att polisen borde prioritera, till
              exempel arbetet mot hatbrott eller sexualbrott. Jag skulle vara
              nöjd om någon av dessa saker prioriterades av polisen. Anledningen
              till att vi har väckt motionerna, anledningen till att vi kräver
              detta, är att trots att polisen går med stora överskott varje
              år är ingen av dessa frågor prioriterade. Det är något som man
              i ett första skede kan försöka förändra.
            </seg>
          </u>
          <note type="speaker" n="dc57e6ef">
            Anf. 11 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-4" n="4643c403">
            <seg n="afdaff62">
              Herr talman! Då vill jag börja med att göra ett förtydligande.
              Det kanske blev oklart i det tidigare replikskiftet mellan mig
              och Morgan Johansson. Polisen går inte med stora överskott varje
              år. För 2009 är de siffror som Morgan Johansson tog fram mindre
              än 1 procent av polisens totala budget. Jag tycker att det är
              bra när myndigheter har en viss marginal. 1 procent är nästan
              felräkningspengar. För en så stor myndighet som polisen blir det
              ganska många miljoner, men det är lite i förhållande till den
              totala budgeten.
            </seg>
            <seg n="34e9512b">
              Polisen tar också med sig överskotten år från år. När polisen
              får pengar över ett år kan de användas nästkommande år i stället
              för att göra besparingar. Då är det tråkigt att ni vill ta de
              pengarna. Polisen har skött sitt budgetarbete bra, haft bra uppföljning,
              Rikspolisstyrelsen ligger hårt på polismyndigheterna i landet
              och de håller sina budgetar. Men svaret på det blir då att de
              visserligen är duktiga på att hålla budgeten men tyvärr tas de
              pengar som blir över.
            </seg>
            <seg n="23fcf03b">
              Tillbaka till frågan om prioriteringar. För varje gång man säger
              att polisen ska göra mer av en sak, att de ska lägga mer tid av
              den totala arbetstiden på en viss sak, måste man samtidigt säga
              åt polisen att göra mindre av något annat. Svaret i sådana fall
              är att fler poliser ska anställas så att det totalt sett blir
              fler arbetade timmar. Men nu lägger ni inte fram ett sådant förslag.
              Om polisen ska jobba mer med en sak måste de jobba mindre med
              något annat. Vad ska de jobba mindre med?
            </seg>
          </u>
          <note type="speaker" n="d4b1ba2e">
            Anf. 12 MARIA FERM (MP) replik:
          </note>
          <u who="maria_ferm_75a60e" xml:id="i-c0263c8d4badc423-2" n="b18a58cf">
            <seg n="6948011f">
              Herr talman! Även om det inte är mycket i procent är det faktiskt
              fråga om en del pengar som finns i polisens överskott. Det är
              därför som vi vill att Kriminalvården ska få mer resurser. Även
              om Johan Linander försöker få det till att polisen är otroligt
              bra på att hushålla medan Kriminalvården är slösaktig tror jag
              inte att det är hela sanningen. Jag tror att Kriminalvården också
              försöker, men de behöver mer resurser för att Kriminalvården över
              huvud taget ska ha en fungerande verksamhet. Det försöker vi komma
              till rätta med i vårt budgetförslag.
            </seg>
            <seg n="83984fd2">
              Det var ett misstag att regeringen i 2008 års regleringsbrev
              tog bort prioriteringen mot hatbrott samtidigt som regeringen
              satsade extra på polisen. Om ni kunde anställa fler poliser vi
              är nu uppe i 20 000 varför var ni då tvungna att ta bort prioriteringen
              från hatbrott? Polisen har snarare fått minskade krav på prioriteringar
              samtidigt som de har blivit fler. Jag tror att vi har personal
              som är fullständigt kompetent att hantera en sådan prioritering,
              inte minst som den är så pass viktig. Mängden hatbrott ökar och
              personer far illa. Det är något som borde prioriteras, inte minst
              i en tid som denna.
            </seg>
          </u>
          <note type="speaker" n="307491c8">
            Anf. 13 KRISTER HAMMARBERGH (M):
          </note>
          <u who="krister_hammarbergh_e5a8bb" xml:id="i-bcc5ba66b644b3a2-0" n="6e31dea7">
            <seg n="031d386c">
              Herr talman! Samtliga tidigare talare har tagit upp den händelse
              som hade kunnat bli än mer tragisk. Jag var själv i Ukraina just
              då för att tala om Sveriges arbete mot mäns våld mot kvinnor något
              som röner stor internationell uppmärksamhet när vi också nåddes
              av nyheten. Man kan konstatera att detta var en stor nyhet över
              hela Europa även utöver det som är Europeiska unionen. Det här
              kommer säkerligen att leda till en debatt inte bara i vårt land
              utan även i många andra länder om hur vi förhåller oss till det
              skedda. Därför är de signaler som kommer från kammaren viktiga,
              inte minst också från vår statsminister, det vill säga om återhållsamhet,
              att hålla en balanserad diskussion och att låta polisen bedriva
              sitt arbete i lugn och ro innan vi drar våra slutsatser.
            </seg>
            <seg n="723f6a8f">
              Det är de skyldiga om det finns fler som ska följas, lagföras
              och dömas. Inga andra därför att de antyds ha kopplingar eller
              på andra sätt knyts samman ska drabbas av vad vissa brottslingar,
              i detta fall terrorister, kan tänkas ha gjort.
            </seg>
            <seg n="7e80860e">
              Det är inte bara viktigt att gripa en kriminell som har begått
              en brottslig handling och lagföra den personen, utan det är också
              viktigt att använda tillgängliga resurser för att förhindra den
              typen av brottslighet. Vi har ibland haft diskussioner i kammaren
              om terroristbrott som har gått ut på att de inte existerar och
              inte längre är ett problem. Plötsligt kommer hotet tillbaka till
              oss och blir aktuellt.
            </seg>
            <seg n="1d9d606e">
              Därför vill jag passa på att tacka Morgan Johansson, som nu inte
              befinner sig i kammaren, för att så totalt ha bytt fot och inställning
              när det gäller signalspaning och polisens möjligheter till underrättelseinhämtning
              just för att förhindra allvarlig brottslighet, det som är ett
              hot mot människor. Jag vill tacka för den ansvarsfulla inställningen.
            </seg>
            <seg n="87cc9876">
              Arbetet pågår. Vi har haft en utredning där samtliga partier
              som då fanns med i kammaren hade möjlighet att följa arbetet.
              Det pågår nu en kompletterande del i denna utredning. Arbetet
              kan nu ytterligare intensifieras eftersom Socialdemokraterna så
              totalt vänder på klacken. Jag är glad och tacksam, och jag tycker
              att det är en ansvarsfull hållning. Jag tycker också att det är
              klart att utgångspunkten för införandet av dessa eventuella metoder
              ett återinförande under reglerade former naturligtvis alltid måste
              innebära en balans mellan rättssäkerhet och brottsbekämpning.
            </seg>
            <seg n="3ae38b0c">
              Herr talman! När man är utomlands får man plötsligt ett perspektiv,
              nämligen att Sverige är ett land med stor frihet. Sverige har
              otroligt låg grad av korruption jämfört med vissa andra länder.
              Sverige är ett land med stor rättssäkerhet och med rätt hög upplevd
              trygghet. Det skapas inte av sig självt utan det kräver ett aktivt
              pågående arbete.
            </seg>
            <seg n="747c7565">
              Brottslighet, speciellt om den tillåts växa, beskär friheten.
              Den skadar samhället, kostar pengar och gör människor otrygga.
              Det handlar inte bara om otrygghet för att något kan hända därför
              att jag råkar befinna mig på fel plats vid fel tillfälle, utan
              också om den typ av mängdbrottslighet, som den ibland så märkligt
              kallas, som kan drabba gamla människor när stöldligor drar fram
              över landet. Jag fick ett mejl häromdagen där en kvinna beklagade
              sig över hur rädd hennes 92-åriga pappa är därför att människor
              har försökt ta sig in i hans hus och han är ensam.
            </seg>
            <seg n="bdebcc1f">
              Herr talman! Vi ska fortsätta att utveckla Sverige i en god riktning.
              Vi ska se till att vi får ytterligare mer frihet, att vi får ytterligare
              mindre otrygghet och att vi får lägre brottslighet. Vi har under
              den mandatperiod som gick gjort ett antal viktiga förändringar,
              och jag ska bara nämna ett par av dem.
            </seg>
            <seg n="ee7f7f84">
              Det har diskuterats poliser. Vi har i dag 20 500 poliser. Under
              åren dessförinnan med en annan regering ökade förvisso antalet
              poliser netto. Jag kanske minns siffran fel, men jag har för mig
              att det rörde sig om tolv ytterligare netto under tolv år. Föregående
              period handlade det om 3 000 ytterligare netto. Varför det är
              viktigt kan exempelvis polisen i Ystad berätta. Plötsligt har
              man resurser för att utreda ett brott som begås på natten, så
              att de som ska utreda brottet på morgonen har några varma spår
              att följa och brottet kan klaras upp. Det är skillnad.
            </seg>
            <seg n="ce4a2fc9">
              Vi har under föregående mandatperiod gett kraftigt ökade anslag
              till rättsväsendet, och inte minst den kriminalvård som i dag
              diskuterats. Sedan 2004 det startade även med en socialdemokratisk
              regering har man fått ökade anslag med över 50 procent, men huvuddelen
              av dessa anslag har skett under den föregående mandatperioden
              med alliansregeringen.
            </seg>
            <seg n="4b8fc429">
              Vi har fått en bättre kriminalvård. Vi har inte samma höga beläggning
              som under den tid då Thomas Bodström var justitieminister, utan
              den är betydligt lägre på våra anstalter. Under ombyggnadsprocessen
              finns det nu ett antal problem när det gäller våra häkten, och
              det är viktigt att vi följer upp den delen.
            </seg>
            <seg n="4725868a">
              Vi har under mandatperioden naturligtvis inte bara satsat resurser,
              utan vi har genomfört ett stort antal lagförändringar. Låt mig
              bara nämna den som gäller straffskärpningarna för våldsbrott.
              Det har varit viktigt för oss. Vi fortsätter nu att inleda andra
              viktiga arbeten. Det handlar inte minst om påföljdssystemet i
              stort och att se till att få en effektivare polis.
            </seg>
            <seg n="5367f6e9">
              Vi är nu i en situation där vi ser, oavsett vad Morgan Johansson
              tidigare sade, att vi utreder fler brott och klarar upp fler brott
              än vi gjorde 2006. Det är fler som får stå till ansvar. Det är
              de facto så att uppklaringsprocenten under det sista året vi känner
              till, år 2009, ökade med 3 procentenheter, oavsett vad som tidigare
              sades. Det är de facto så att antalet personuppklarade brott ökade
              med 5 procentenheter, oavsett vad som sades. Det är de facto så
              att antalet lagförda hos åklagarna ökade med 8 procentenheter
              under 2009. Det är faktiska siffror om man tittar djupare i dem.
            </seg>
            <seg n="7f2623b7">
              Det har blivit svårare att bli kriminell, och det ska bli ännu
              svårare att vara kriminell.
            </seg>
            <seg n="b8988fa4">
              Nu vill vi ytterligare höja ambitionsnivån efter dessa stora
              tillskott. Vi kommer nu, som Johan Linander sade, att lägga mer
              fokus på att få ett effektivare resursutnyttjande. När vi nu har
              tillfört dessa skattemedel har medborgarna naturligtvis rätt att
              kräva mer av just dessa skattepengar.
            </seg>
            <seg n="ad2a83d1">
              Mängdbrottssatsningen är en del av det. Det är viktigt att vi
              får kortare handläggningstider. Det är viktigt att polisen tar
              kontakt med brottsoffren. Det är viktigt att det händer något.
              Och det händer olika saker i hela vårt avlånga land. Låt mig nämna
              att exempelvis polisen i Norrbotten har tagit ett bra initiativ,
              där även sommarstugeinbrott, som det i regel inte alls händer
              någonting med, nu kommer att föranleda besök av polisen varje
              gång det händer. Det är viktigt ur brottsofferperspektiv.
            </seg>
            <seg n="4e87f28e">
              Det är viktigt att vi stoppar rekryteringen och bryter mönstret
              för den som anser sig vilja skaffa sig en kriminell livsstil.
              Det handlar naturligtvis inte bara om att lagföra människor och
              få dem på anstalt, utan det handlar också om att ha ett brottsförebyggande
              arbete. Det är viktigt. Där är regeringens övriga politik, inte
              minst när det gäller arbetslinjen, central.
            </seg>
            <seg n="c4d8129c">
              Ungdomsbrottsligheten är högt prioriterad av den här regeringen.
              Under föregående period lyfte vi inte minst upp att även ett brottsoffer
              under 15 år är en människa som måste ses och att det är viktigt
              att även den som har begått brottet och är under 15 år utreds.
              Det är inte så att vi ska göra dem straffmyndiga från tolv år,
              som ett nytt parti här i Sveriges riksdag säger. Det vore absurt.
              Men brottet ska utredas, och brottsoffret ska få upprättelse.
            </seg>
            <seg n="90427465">
              Det är viktigt att vi får en snabb reaktion från samhället när
              det är unga gärningsmän. Vi kan nu se att de förstärkta resurserna
              ger bättre möjligheter att göra detta, som det har pratats om
              i så många år. Nu börjar resurserna finnas.
            </seg>
            <seg n="ecea2829">
              Det är viktigt att samhället agerar sammansatt och konsekvent
              i det fallet. Vi har en fantastisk modell för att styra detta
              land, med en baserad, lokal folklig demokrati. Men det skapar
              ibland problem när det gäller effektivitet och samordning. De
              insatserna kommer nu, och det är viktigt att såväl de statliga
              myndigheterna som kommunerna samverkar och jobbar med dessa frågor.
            </seg>
            <seg n="337adecd">
              Herr talman! Ett annat stort område framför oss är den gudabenådade
              nya teknik vi har med alla dess möjligheter. En ny teknik innebär
              alltid för samhället nya angreppssätt, och här är inte kriminalpolitiken
              skild från annat. Låt mig nämna några gamla brott som vi aldrig
              har tillåtit: bedrägeri, sexhandel, narkotikahandel, penningtvätt,
              barnpornografi, hot, trakasserier och förtal. Det är brott som
              vi absolut försöker bekämpa på alla sätt men där brottslingarna
              naturligtvis också hittar en ny väg med den nya tekniken och nya
              möjligheter.
            </seg>
            <seg n="0e79ba77">
              Det är viktigt att vi konstaterar att anonymiteten inte nödvändigtvis
              alltid ska vara ett skydd även för den som har begått en brottslig
              gärning bara därför att den begås med ny teknik. Därför är det
              viktigt att vi kan följa de spår som de kriminella lämnar när
              de begår brott, på ett rättssäkert och klokt sätt. Det måste göras,
              för Internet kan inte vara en blind fläck utanför samhället i
              övrigt.
            </seg>
            <seg n="dc5d7069">
              Vi har jobbat hårt med den grova organiserade brottsligheten.
              Regeringen gjorde förra mandatperioden en sammanlagd satsning
              som har påbörjats, och det är viktigt att den fortsätter. Vi har
              jobbat med förverkande, att ta bort vinsten av brott. Vi har jobbat
              med annan lagstiftning. Det är viktigt att samhället står starkt,
              inte minst mot de påtryckningar som den grova organiserade brottsligheten
              ibland använder sig av, inte bara mot det demokratiska systemet
              utan även mot rättssystemet.
            </seg>
            <seg n="630ca430">
              Vi ska satsa på att se brottsoffren. Det är viktigt att vi ger
              en relevant information om rättigheter och vägledning. Det har
              i dag nämnts att det finns ett tillkännagivande i detta budgetbetänkande.
              Som Johan Linander sade är det inte svårt att gå med på detta,
              för faktum är att det som står i tillkännagivandet redan stod
              i budgetpropositionen. Det var ingen större tillbakagång utifrån
              allianspartiernas ställning det var en bekräftelse på vad vi redan
              tyckte.
            </seg>
            <seg n="93236049">
              Vi har under den föregående perioden jag nämnde att jag besökte
              Ukraina för att berätta vad vi gjort jobbat mycket när det gäller
              sexuella angrepp och våld i nära relationer.
            </seg>
            <seg n="f05b36a0">
              Handlingsplanen om mäns våld mot kvinnor och handlingsplanen
              mot prostitution och människohandel har varit viktiga. Vi ska
              nu följa upp de faktiska resultaten. Vi har redan i dag i justitieutskottet
              börjat behandla propositionen mot stalkning, ett brott som kommer
              att heta olaga förföljelse. Det kommer i fortsättningen att vara
              möjligt att använda sig av elektronisk övervakning för de män
              som förföljer kvinnor. Vi kommer att se över fridskränkningsbrotten
              ytterligare. Programverksamheten i Kriminalvården ska följas,
              för det är viktigt att de män som utövar våld mot kvinnor också
              i största möjliga mån får en behandling som får dem att sluta
              med sin brottslighet. Vi ser över påföljdssystemet, vilket är
              viktigt.
            </seg>
            <seg n="4fcb1495">
              Jag vill slutligen, herr talman, säga att vi efter en tid av
              ökade resurser nu behöver se över hela rättsväsendets effektivitet
              och kapacitet, och där är polisen väldigt viktig. Det är därför
              Polisorganisationskommittén, som Johan Linander har nämnt, är
              väsentlig. Det handlar inte bara om att rita nya rutor. Det viktiga
              är att ha en utgångspunkt som innebär att vi ser om dagens organisation
              de facto är ett hinder, som förhindrar ett effektivt resursutnyttjande,
              innan vi har bestämt oss exakt för hur rutorna i organisationsskissen
              ska se ut.
            </seg>
            <seg n="8891c0d5">
              Jag hoppas att Socialdemokraterna kommer att vara lika tillmötesgående
              som Morgan Johansson i dag har varit när det gäller signalspaning
              för polisiära behov.
            </seg>
          </u>
          <note n="8a262bf0">
            Jag yrkar bifall till reservation 1 och i övrigt till förslaget
            i utskottets majoritetstext.
          </note>
          <note type="speaker" n="3a460dc6">
            Anf. 14 MORGAN JOHANSSON (S) replik:
          </note>
          <u who="morgan_johansson_91c3d5" xml:id="i-052ef5ac1249751f-2" n="a842a4fc">
            <seg n="6dee76e5">
              Herr talman! Vi kommer, som sagt, att ta strid där det behövs,
              men i andra frågor kanske vi ska vara beredda att göra upp. Så
              fungerar det när man försöker bedriva en konstruktiv oppositionspolitik.
            </seg>
            <seg n="013e0e72">
              Men jag hörde att Krister Hammarbergh hade påstått att antalet
              poliser under vår tid knappt ökade alls. Det är inte sant. Jag
              vet hur det var. Jag var med då, för lite drygt tio år sedan,
              när vi startade två nya polishögskolor, när vi successivt byggde
              upp polisen igen och anslog mycket stora nya medel till detta
              och fick en ökning. Det är faktiskt så att alla poliser som gick
              ut från Polishögskolan ända fram till 2008 var våra poliser. Det
              var poliser som hade kommit in i samband med de satsningar som
              vi gjorde. Så stå inte och säg, Krister Hammarbergh, att det inte
              var några satsningar som gjordes av oss och så vidare! Det här
              är resultatet av det som vi då genomförde.
            </seg>
            <seg n="058eb78e">
              Då kan vi gå till FRA-historien. Det är fel att säga att vi har
              bytt fot när det gäller Säpofrågan. Faktum är att det stod i våra
              motioner redan under förra mandatperioden att det var ett bekymmer
              att Säpo inte hade denna möjlighet. Det var ni som tog bort möjligheten
              för Säpo att ta in FRA-information. Det var ni som gjorde det,
              möjligen för att ni skulle få igenom det i era egna riksdagsgrupper.
              Det vet jag inte. Men det var ni som tog bort det.
            </seg>
            <seg n="41b2e3f0">
              Vi säger nu: Låt oss återinföra den här möjligheten! Den har
              nu varit borta i ett år. Och jag vill göra detta i något slags
              konstruktivt samarbete över blockgränserna. Jag fick inget svar
              från Johan Linander. Han ville inte svara på frågan om han var
              för eller emot det här. Kan Krister Hammarbergh göra det? Kan
              jag få ett rakt svar? Är du för eller emot att ge Säkerhetspolisen
              den här möjligheten?
            </seg>
          </u>
          <note type="speaker" n="e69cf7aa">
            Anf. 15 KRISTER HAMMARBERGH (M) replik:
          </note>
          <u who="krister_hammarbergh_e5a8bb" xml:id="i-bcc5ba66b644b3a2-1" n="6e31dea7">
            <seg n="6301025a">
              Herr talman! Eftersom Morgan Johansson inte var i kammaren utan
              gjorde någonting annat ska jag upprepa det jag sade. Jag hoppas
              att det är ett klart besked.
            </seg>
            <seg n="1a3bb5ac">
              Jag välkomnar beskedet, om man nu börjar titta närmare på detta
              även från Socialdemokraternas sida. Jag minns nämligen hur det
              var i FRA-debatten. Ni krävde en parlamentarisk utredning, det
              du inte tyckte att Johan Linander skulle ha. Det skulle göras
              om och göras rätt, eller hur det nu lät. Och allting skulle göras
              om under en lång utredning.
            </seg>
            <seg n="212dcee7">
              Jag välkomnar den öppning som nu kommer från Socialdemokraterna.
              Arbetet pågår, och det kan nu intensifieras. Jag tror att vi kan
              ha ett konstruktivt samarbete som gör att vi får ett system som
              gör det tryggare för medborgarna och som gör att vi kan upptäcka
              brott i bättre tid och som bygger på en rättssäker grund. Det
              är viktigt.
            </seg>
            <seg n="2e15b3cc">
              Sedan skulle jag vilja fråga Morgan Johansson, för jag kan minnas
              siffrorna fel: Hur många poliser ökade det netto med mellan 1994
              och 2006? Jag har för mig att det var tolv, men Morgan Johansson
              kan rätta mig om jag har fel.
            </seg>
          </u>
          <note type="speaker" n="17d1252d">
            Anf. 16 MORGAN JOHANSSON (S) replik:
          </note>
          <u who="morgan_johansson_91c3d5" xml:id="i-052ef5ac1249751f-3" n="a842a4fc">
            <seg n="394ed03b">
              Herr talman! Återigen: Varenda polis som gick ut från Polishögskolan
              ända fram till 2008 var ett resultat av våra satsningar. Det är
              så det ser ut. Det är den siffran du ska hämta. Den har du säkert
              också i dina papper, Krister Hammarbergh.
            </seg>
            <seg n="b6221020">
              Sedan hoppas jag när det gäller FRA-historien att vi kan göra
              så här. För det lät inte riktigt så när jag hörde Johan Linander
              som ska företräda den borgerliga gruppen, om jag förstår saken
              rätt. Då var det en mer kallsinnig attityd till det här. Men det
              jag hör från Moderaterna verkar bättre.
            </seg>
            <seg n="583f8e70">
              Jag ser, som sagt, verkligen fram emot en sådan process i så
              fall. Jag tycker att det är rätt viktigt att vi får till stånd
              just en blocköverskridande överenskommelse om frågor som i grunden
              rör rikets säkerhet.
            </seg>
            <seg n="48b30124">
              Sedan var vi kritiska under förra mandatperioden till att regeringen
              inte då tog chansen att göra detta. Ni gick fram till riksdagen
              utan att ha någon ambition om att försöka förankra detta brett.
              Ni skulle pressa igenom det. Så tycker jag inte att man ska jobba
              när det gäller de här frågorna, utan man måste försöka hitta de
              breda majoriteterna. Där gjorde ni fel. Därför var vårt svar på
              det att inför valet i höstas säga att vi, om vi vann valet, skulle
              tillsätta en sådan där bred parlamentarisk kommitté för att försöka
              hitta gemensamma lösningar och också lösa frågeställningen om
              Säpo. Det var så vår linje var före valet.
            </seg>
            <seg n="427f5c2d">
              Sedan har vi i socialdemokratin varit på det klara med att Sverige
              behöver signalspaning i kabel. Om man inte har det måste man ofta
              gå till Natoländer i stället för att få veta vad som händer i
              vår omvärld. Det är inte bra. Det här är alltså också en fråga
              om svensk alliansfrihet och inte bara om säkerhetsfrågor.
            </seg>
          </u>
          <note type="speaker" n="be37745d">
            Anf. 17 KRISTER HAMMARBERGH (M) replik:
          </note>
          <u who="krister_hammarbergh_e5a8bb" xml:id="i-bcc5ba66b644b3a2-2" n="6e31dea7">
            <seg n="3f4b239d">
              Herr talman! Jag tror att Morgan Johansson kan ha läst betänkandet
              från enmansutredaren när det gäller signalspaning för polisiära
              behov. Där fanns alla partier, så att säga, representerade. Det
              fanns en gemensam skrivning från allianspartierna. Den är slående
              lik det som Morgan Johansson har sagt i dag, så jag tror att vi
              har goda förutsättningar. De facto är den nog mer lik än det som
              De rödgröna skrev i det lilla yttrandet, så det ser ganska lovande
              ut.
            </seg>
            <seg n="2eeacc63">
              Sedan gäller det denna diskussion kring utredning eller inte
              utredning. Jag tycker inte att vi ska använda det här som ett
              slagträ. Sverige är en rättsstat. Vi gör inte saker hals över
              huvud. Vi gör saker ordentligt. Det kan ibland vara frustrerande
              och upplevas som om det tar lång tid, men i grund och botten är
              det en ganska bra modell.
            </seg>
            <seg n="a08cf9d1">
              Men jag ska nu välja att tolka Morgan Johanssons direkta attack
              mot Johan Linander och utredningar kontra det han har sagt om
              vilken utredning han själv skulle ha tillsatt om han hade vunnit
              regeringsmakten. Jag ska tolka det på det sättet att han kommer
              att vara väldigt försiktig i fortsättningen under den här mandatperioden
              med att begära tillkännagivanden om just nya utredningar, eftersom
              de kostar pengar.
            </seg>
          </u>
          <note type="speaker" n="1dba3fe5">
            Anf. 18 JOHAN PEHRSON (FP):
          </note>
          <u who="johan_pehrson_93d767" xml:id="i-ab7f99ca171a934a-0" n="f45d9051">
            <seg n="8a9922e8">
              Herr talman! Det är omöjligt att börja med något annat än att
              kommentera det vansinnesdåd som vi fick uppleva i Sverige, i Helsingfors,
              under den gångna helgen. De konsekvenser man kan utläsa av detta
              ska man väl vara försiktig med att spekulera för mycket i, eftersom
              vi ännu inte riktigt vet vad det var som hände och varför det
              hände. I bästa fall är det bara en ensam galning som, i någon
              dräkt av någon större mening i det som tidigare var hans liv,
              skulle nå ett högre mål. Men tack och lov var han i sin sjukdom,
              sin konstighet, så oskicklig att det inte blev större skada än
              vad det faktiskt blev. Men vi ska vänta och se tills vi vet mer.
            </seg>
            <seg n="8b6b0dee">
              Att det finns inslag av våldsbejakande extremism av den här karaktären,
              av islamskt slag, också i Sverige är väl ingen nyhet. Det har
              vi pratat om i kammaren väldigt länge. De som särskilt vill debattera
              detta kan till exempel besöka Folk och Försvars konferens om detta
              på måndag. Jag har noterat att det redan finns partier i riksdagen
              som har begärt särskilda debatter med anledning av den här händelsen,
              men vi har pratat om detta i många år. Det är dock chockerande
              och det är en tragedi att det faktiskt händer.
            </seg>
            <seg n="f2c6694a">
              Vi har ofta pratat om att det planeras och samlas in pengar i
              det här landet för att det ska utföras attentat i andra delar
              av världen mot de värden som vi också står för. Men nu är vi själva
              direkt attackerade, och detta är mycket tragiskt.
            </seg>
            <seg n="6d8a2dda">
              Vi kan se att detta redan fått politiska konsekvenser på annat
              håll. Jag tillhör dem som naturligtvis spontant välkomnar den
              tillnyktring vi kan se hos Socialdemokraterna. Man säger nu att
              man ska riva upp, göra om och göra rätt när det gäller sin egen
              politik. Det var ju ganska obehagligt här ett tag under förra
              mandatperioden när Socialdemokraterna gick fram och med billiga
              poänger, ska jag nöja mig med att säga, försökte opponera mot
              de viktiga reformer som var till för att Sverige skulle fortsätta
              att ha en signalspaning. Det är en signalspaning som vi har haft
              under mycket lång tid för att säkra de värden som vårt land och
              vår demokrati står för. Sverige har naturligtvis varit med och
              satt stopp för nazism och kommunism. Nu är det en annan sorts
              terrorism som vi behöver jobba mot. Det är väl helt uppenbart.
            </seg>
            <seg n="21de9e9f">
              Jag välkomnar dock denna omsvängning. Jag gissar att jag också
              får frågan: Vad tycker du om svensk säkerhetspolis och signalspaning?
              Förra tisdagen var det min personliga uppfattning att det är viktigt
              att Säkerhetspolisen kan använda sig av detta. Det är också denna
              tisdag min uppfattning. Min uppfattning är densamma efter detta
              hemska terrordåd i Helsingfors i helgen som den var innan det
              hände.
            </seg>
            <seg n="8e8af1e5">
              Jag kan notera att Morgan Johansson och, gissar jag, hela Socialdemokraterna
              har svängt. Jag vet inte om ni har haft några extra möten i riksdagsgrupper
              och partistyrelsen och diskuterat just detta. Men det är en ganska
              stor omsvängning. Under en hel mandatperiod har man tillsammans
              med andra partier sagt: Nej, nej, nej, det här ska vi inte ha.
              Nu säger man ja. Vi hörde tidigare Morgan Johansson säga att vi
              stoppade Säpo. Sanningen är att vi inte hade haft någon signalspaning
              alls om ni hade fått bestämma. Då hade allting stoppats. Det är
              viktigt att ha med sig.
            </seg>
            <seg n="8429c1c3">
              Jag tycker att vi ska vara försiktiga med att dra växlar på detta,
              och jag konstaterar att det vi nu behöver är samling och lugn.
              Detta är inget nytt under solen. Däremot är det en tragedi att
              det händer, och den kunde ha blivit mycket, mycket större.
            </seg>
            <seg n="d954bb71">
              Denna fråga har diskuterats under lång tid i Sverige, och om
              det för med sig att några personer som har varit mer naiva än
              tillåtet, höll jag på att säga, nu har vaknat till och tycker
              att man ska agera må väl det vara gott. Vi tar det dock lugnt.
              Vi har ett stort ansvar att inte rusa i väg.
            </seg>
            <seg n="a694c42c">
              Herr talman! Åter till vårt betänkande. Vi kan konstatera att
              förtroendet för rättsväsendet ökar och att antalet poliser har
              ökat väldigt mycket. 2 800 netto är den siffra jag använder. Detta
              leder till att fler brott klaras upp och att trycket på resten
              av rättskedjan ökar. Därför har hela rättskedjan fått ökade resurser
              under den förra mandatperioden.
            </seg>
            <seg n="757320a9">
              Antalet uppklarade brott har ökat, också de personuppklarade
              dock kanske inte i den utsträckning vi hade önskat. Man kan säga
              att mycket är gjort men att mer återstår att göra. De 5 miljarder
              vi har fört till är pengar som rättsväsendet behöver. Det är en
              väldigt stor upprustning, vill jag understryka.
            </seg>
            <seg n="57aed2aa">
              Man ska ändå vara ärlig och säga att det är väldigt få av de
              myndigheter jag träffar på som känner att de får för mycket pengar.
              De flesta brukar ju ha en annan åsikt och faktiskt vilja ha ännu
              mer pengar. Vi har dock ett stort ansvar från denna kammare och
              i vårt justitieutskott i Sverige att se till att dessa resurser
              används stramt och inte löper i väg på en massa konstiga projekteringar
              och ännu konstigare satsningar.
            </seg>
            <seg n="a04fc045">
              Historiskt finns det exempel på hur det har gått när man inte
              har hållit detta i strama tyglar. Vi kan prata om fängelseplaneringar,
              och vi kan prata om närpolissatsningar som rullades tillbaka ungefär
              två timmar efter att de hade sjösatts och så vidare. Väldigt stora
              kostnader kastades bort. Det är skattebetalarnas pengar, och dem
              ska vi ha stor respekt för och använda på bästa sätt.
            </seg>
            <seg n="9250ed32">
              Från Alliansens sida förstärker vi också ekonomin under 2011,
              vilket vi hörde tidigare. Vi satsar 400 miljoner mer på polisen,
              och vi satsar 40 miljoner mer på åklagarna. Vi satsar mer på Ekobrottsmyndigheten,
              domstolarna och Kriminalvården, för att ta de största myndigheterna
              vi ansvarar för. Detta är pengar som kommer att komma till godo.
            </seg>
            <seg n="abda4a6f">
              Jag tycker att vi har hört bra inlägg från mina kolleger i Alliansen.
              Det gäller Krister Hammarbergh från Moderaterna och Johan Linander
              från Centerpartiet, vice ordförande i utskottet. Jag ska inte
              upprepa allt de har sagt, men jag ska fokusera lite på vad Folkpartiet
              tycker är viktigt att fokusera på under den kommande mandatperioden
              och inte minst under detta budgetår.
            </seg>
            <seg n="75c6588e">
              Vi står från Folkpartiets sida självklart bakom Alliansen, men
              vi gör också egna analyser av vart vi bör gå på lite längre sikt.
              Det betyder inte att jag exakt kan säga: Så här ska det vara.
              Vi vill dock fokusera på några saker jag tror är centrala för
              att fortsätta på den väg vi nu är inne på, det vill säga att vi
              ska öka tryggheten, minska brottsligheten och se till att fler
              brott klaras upp. Det är delvis vårt ansvar.
            </seg>
            <seg n="7ef79e23">
              Sedan ska man i en sådan här debatt säga att mycket av det andra
              vi debatterar denna månad i Sveriges kammare utbildningspolitik,
              integrationspolitik, arbetsmarknadspolitik och jobbpolitik också
              är helt avgörande för huruvida vi får ökad eller minskad brottslighet.
              Brottslighet utvecklas nämligen, som vi vet, i en social kontext.
              Det gäller att man är tydlig med detta. Nu har vi dock att prata
              om den direkta brottsbekämpningen.
            </seg>
            <seg n="088d7f91">
              När det gäller polisen kan jag säga att det var glädjande att
              ha rikspolischefen i utskottet nyligen när han förklarade att
              man också från polisens sida känner en viss frustration över att
              tekniken inte har nått så långt in i polisen som man hade önskat.
              Jag brukar säga att datoriseringen väl inträffade på allvar i
              Sverige för 25 år sedan men knappt har nått till svensk polis.
            </seg>
            <seg n="a2bf383e">
              Det börjar alltså bli dags att det händer saker där, och vi har
              ett löfte om att det kommer att hända under denna mandatperiod.
              Där finns mer att önska för att snabbare kunna göra utredningar
              på brottsplatser, snabbare kunna lämna av och snabbare kunna rapportera.
              Man ska komma ihåg att vi nu också från riksdagens sida har gjort
              vår del med lagstiftningen för att polisdata ska kunna användas
              på ett effektivt sätt. Nu ska det tekniska ledarskapet ta vid,
              om man säger så.
            </seg>
            <seg n="f0fd9602">
              När det gäller organisation tycker vi att man går kraftigt åt
              rätt håll. Vi har förstärkt arbetet mot grov brottslighet, och
              vi har förstärkt den centrala samverkan mot både grova brott och
              terroristbrott.
            </seg>
            <seg n="b631731c">
              Vi tror dock att det finns mer att göra när det gäller att kunna
              kraftsamla, och det brukar vi lyfta fram från Folkpartiet inte
              minst när det gäller de grova brotten och vad gäller en nationell
              samling. Sverige är trots allt nationell måltavla när det gäller
              grova narkotikabrott, människosmuggling och andra brott, som vapenhandel
              och sådant. Det är ingen regionfråga och framför allt inte en
              länsfråga.
            </seg>
            <seg n="c30251ff">
              Polisens uppgifter tror jag att vi måste komma tillbaka till
              och diskutera. Vi brukar från Folkpartiets sida lyfta fram att
              det är bra om någon annan kan hjälpa till med enklare bevakningsuppdrag.
              Vi lägger inte så stort värde i exakt vem som ska göra detta,
              men ska vi få utväxling på de poliser vi nu har ska de ägna sig
              åt kvalificerat jobb. De ska bekämpa de brott som begås.
            </seg>
            <seg n="14508fa6">
              Det finns dock åtgärder andra kan göra, och då finns det beredskapspolis,
              hemvärn, skyddsvakter, ordningsvakter, väktare och alla möjliga
              som kan hjälpa till. Det finns till och med volontärer här och
              där i Sverige som jobbar åt polisen för att ge extra ögon och
              extra händer. Det tycker jag är mycket bra.
            </seg>
            <seg n="6fad05dd">
              Vi måste dock se till att detta också används systematiskt. Vi
              kan nämligen inte ha världens kanske mest välutbildade grundpolis,
              det vill säga nya poliser som är så välutbildade som de är i dag
              trots att de är i avsaknad av formella högskolepoäng som ägnar
              sig åt mycket elementära och enkla till exempel bevakningsuppdrag
              och annat som andra kan hjälpa till med.
            </seg>
            <seg n="1ec9cb49">
              Jag tror mycket på att samarbetet måste utvecklas, och det är
              också glädjande nog en mycket prioriterad uppgift från hela regeringens
              sida. Vi ska utveckla samarbetet så att färre unga hamnar i elände.
              Det kom senast i dag, såg jag på nyheterna, en rapport om att
              ingenting är så predestinerande att det ska gå åt pipan för att
              använda ett milt uttryck för en ung människa som att man tidigt
              begår brott eller tidigt hamnar i missbruk.
            </seg>
            <seg n="63b2de86">
              Här behöver viktiga sociala insatser självklart göras, men det
              handlar också om att våga se och agera. Länspolismästaren i Helsingfors
              Carin Götblad skrev en rapport om de 5 000 unga män, framför allt,
              som är på glid. De flesta rätar upp sig till slut, men många av
              dem riskerar att dras in i extremism. Det kan vara extremism för
              mammon eller någon gud, men det är i alla fall grov brottslighet
              som blir deras vardag och liv.
            </seg>
            <seg n="1ca49d7c">
              Där har vi ett stort ansvar att sätta stopp, våga se, våga agera
              och vara ganska aktiva för att hjälpa dem. Hur det än går till
              måste det stoppas, för de får inte fortsätta. De förstör sina
              liv och andras i rasande fart.
            </seg>
            <seg n="c64da19b">
              I kriminalvården får man säga att mycket går åt rätt håll. Effektiviteten
              där är bra på många sätt. Det är i dag svårt att rymma, och det
              är allt svårare att droga sig. Det är väl bra effektivitet, tycker
              jag. Det är också mer av utbildning, mer av arbete och mer av
              behandling än det kanske någonsin har varit i svensk kriminalvård.
              Det går kraftfullt åt rätt håll. Det gäller att bevaka detta.
            </seg>
            <seg n="78ff74bc">
              Det gäller också att se till att vi inte använder resurserna
              till att ha en massa tomma fängelseplatser. Tittar man på s. 38
              i betänkandet kan man läsa innantill hur beläggningssituationen
              har varit genom åren. Det är klart att det är väldigt viktigt
              att vi inte har en massa tomma enheter som står och drar kostnader
              när vi kan satsa pengarna på behandling, utbildning och rehabilitering
              av de trashankar och eländesmänniskor som av olika skäl har hamnat
              i kriminalvården.
            </seg>
            <seg n="d23a28fe">
              Jag tycker att vi ska fortsätta att värna och bevaka och kräva
              än mer av detta. Vi är trots allt mitt inne i den absolut största
              omorganisation och nybyggnad av fängelser vi har haft på många
              år i Sverige.
            </seg>
            <seg n="8716f2fa">
              Åklagarfrågan kommer att tas upp. Vi ser att vi behöver ha mer
              effektivitet mellan EBM och åklagarväsendet i övrigt. Det är viktigt
              att ha med sig. Min uppfattning är tydlig; jag tycker att det
              vore väldigt önskvärt om vi kunde se till att vi hade ett åklagarväsen
              i Sverige.
            </seg>
            <seg n="66e2134e">
              Domstolsväsendet står inför utmaningar. Vi tog nyss beslut om
              en ny domarrekrytering här i kammaren. Det löser väl inte alla
              de rekryteringsutmaningar som finns när det gäller Sveriges domstolar,
              det vill säga att de bästa juristerna ska bli våra domare för
              att utveckla rättsstaten. Det är de som fattar beslut efter att
              vi har stiftat lagar på bästa sätt.
            </seg>
            <seg n="cc9ce470">
              Här tror jag att det krävs en del tänk runt rekrytering, lönesättningar,
              autonomi och varför det på många håll uppenbarligen inte är tillräckligt
              attraktivt att bli domare i dag, framför allt i våra lägre instanser.
              Jag tror att vi kan behöva ta upp frågor om rättshjälp också.
            </seg>
            <seg n="4617b946">
              Herr talman! Jag nöjer mig med detta. Folkpartiet yrkar så klart
              bifall till reservation nr 1. Jag tycker att vi har dragit upp
              riktlinjerna för vad som behöver göras för att fortsätta utveckla
              rättsväsendet i medborgarnas tjänst.
            </seg>
            <seg n="17caac9c">
              Jag tycker att de 36,7 miljarder vi nu använder används på ett
              klokt sätt. Det är trots allt medborgarnas hårt ihoparbetade pengar
              som vi använder för ett tryggare Sverige, och jag tycker att vi
              använder dem på ett korrekt sätt.
            </seg>
            <seg n="b2e3505e">
              (Applåder)
            </seg>
          </u>
          <note type="speaker" n="4d1855ad">
            Anf. 19 MORGAN JOHANSSON (S) replik:
          </note>
          <u who="morgan_johansson_91c3d5" xml:id="i-052ef5ac1249751f-4" n="a842a4fc">
            <seg n="b67cac91">
              Herr talman! Johan Pehrson sade att han tyckte samma sak i FRA-frågan
              förra tisdagen som han tycker i dag. Det är väl en bra ambition
              att ha.
            </seg>
            <seg n="5aa3ad31">
              Min fråga är då: Varför klippte ni då av Säpos möjligheter att
              beställa information från FRA? Jag antar att Johan Pehrson voterade
              om detta och tryckte på knappen som de flesta andra av hans borgerliga
              bröder. Om han är för att Säpo ska ha den här möjligheten, varför
              har han då drivit igenom att man skulle klippa av den möjligheten?
            </seg>
            <seg n="08543287">
              Vi sökte en gemensam överenskommelse över blockgränsen förra
              mandatperioden. Det ville de borgerliga inte gå med på. De skulle
              så att säga styra riket själva, också i de stora frågor som rörde
              rikets säkerhet, och ville inte ha överläggningar med socialdemokratin.
              Det var många frågor som man valde att köra fram själv. Vi tyckte
              då att det hade varit bra att söka samverkan.
            </seg>
            <seg n="28547460">
              Nu säger Johan Pehrson att vi socialdemokrater bytt fot, att
              vi nu tycker något helt annat. Men i vår motion om den här lagstiftningen,
              den gemensamma rödgröna motionen från S, V, MP, står att ett av
              problemen är att Säpo inte längre får den möjligheten. Vi pekar
              på det. Det är inte någon omsvängning i sak vi talar om, utan
              det här har vi pekat på väldigt länge.
            </seg>
            <seg n="fe4d65fe">
              Min grundfråga är: Om Johan Pehrson tyckte samma sak förra tisdagen
              som i dag, varför har han medverkat till att klippa av Säpos möjlighet
              till den informationen från början?
            </seg>
          </u>
          <note type="speaker" n="d294f54a">
            Anf. 20 JOHAN PEHRSON (FP) replik:
          </note>
          <u who="johan_pehrson_93d767" xml:id="i-ab7f99ca171a934a-1" n="f45d9051">
            <seg n="8fc9ed2a">
              Herr talman! I denna mycket trånga krets kan jag naturligtvis
              redogöra för hur politik går till. Morgan Johansson kanske ska
              ta en grundkurs. Politik formas utefter de möjligheter som finns
              i det parlamentariska läget. Frågan om signalspaning i Sverige
              har utretts under många år. Det är en verksamhet som jag önskade
              inte skulle behövas. Jag önskar att vi levde i en värld som var
              den bästa av alla, där det inte fanns några obehagliga människor
              som tänker göra livet surt för andra och i värsta fall skapa död
              och förintelse som affärsidé för sin gudom, mammon eller vad man
              nu är ute efter.
            </seg>
            <seg n="b2f9226a">
              Den förändring som FRA-lagen innebar, att signalspaning ska vara
              teknikneutral, det vill säga att man också ska kunna spana i kabel,
              är i grunden integritetskränkande och kan bara försvaras om det
              finns mycket hårt uppsatta strikta regler, en noggrann kontroll
              och uppföljning för att se till att demokratiska värden inte kränks.
              Man kan inte bekämpa vansinnet med vansinnets egna medel, utan
              det krävs en enorm kontrollapparat hos myndigheterna.
            </seg>
            <seg n="eb3cc293">
              Det som vi fick fram var det som riksdagen under förra mandatperioden
              orkade med. Det beror bland annat på att Socialdemokraterna i
              sin oppositionsroll var, vill jag påstå, ganska okonstruktiva
              och tidigt sade att det inte var okej. Ni skrek: Riv upp, gör
              om, gör rätt!
            </seg>
            <seg n="73629186">
              Det hela formades i den situationen. Det är så politik går till,
              Morgan Johansson. Om ni har bytt åsikt från förra tisdagen till
              nu och tycker att det är viktigt att vi ska ha kvar FRA jag noterar
              att dina jätteröda och gröna kompisar är av annan åsikt välkomnar
              jag det. Jag ska ta det med respekt. Det finns en utredning om
              detta. Jag är fortfarande personligen av den uppfattningen att
              detta är helt nödvändigt.
            </seg>
          </u>
          <note type="speaker" n="f276d2e6">
            Anf. 21 MORGAN JOHANSSON (S) replik:
          </note>
          <u who="morgan_johansson_91c3d5" xml:id="i-052ef5ac1249751f-5" n="a842a4fc">
            <seg n="4eb2fd39">
              Herr talman! Jag ställde en enkel fråga, och så är Johan Pehrson
              dryg och säger att jag ska gå en grundkurs. Jag satt i det här
              utskottet innan Johan Pehrson kom in, ska jag kanske påminna om.
              Jag behöver inga grundkurser, varken i hur politik går till eller
              i hur rättsväsendet fungerar. Men tack för det annars!
            </seg>
            <seg n="d161de1c">
              Jag ställde en enkel fråga, för jag ville veta hur din grundinställning
              nu är. Det har varit lite olika besked. Jag hörde från Moderaterna
              att man är väldigt angelägen om att ta den boll som vi skickar
              i väg till er och ta den på ett konstruktivt sätt. Johan Linander
              hade delvis ett annat upplägg på sitt svar. Johan Pehrson uppfattar
              jag som positiv ändå. Vi kan förmodligen komma att göra upp om
              detta.
            </seg>
            <seg n="cb22e5a5">
              Vi ska inte stressa fram saker, och det har jag aldrig heller
              varit inne på. Låt utredningen ta sin tid, och låt oss efter det
              att utredningen är färdig gå igenom den och se hur det ser ut
              med integritetsskyddet. Finns det tillfredsställande mekanismer?
              Hur ser det ut med alla de andra teknikerna och detaljerna? Sedan
              löser vi det i god samförståndsanda, såsom man ska göra i den
              här typen av frågor.
            </seg>
            <seg n="eef49426">
              Min mening var inte alls att reta upp Johan Pehrson utan bara
              klargöra vilken åsikt som Folkpartiet egentligen har. Nu är den
              klar, och vad jag förstår är ni på samma linje som vi.
            </seg>
            <seg n="f81242a8">
              Åter: Socialdemokratin har aldrig varit emot signalspaning i
              kabel i sig. Vad vi eftersökte under förra mandatperioden var
              en bred överenskommelse för att klara integritetsskyddet. Hade
              vi vunnit valet hade vi tillsatt en utredning för att skapa en
              sådan bred överenskommelse. Nu vann vi inte valet, och vi får
              försöka laga efter läge för att skapa de breda majoriteterna i
              efterhand i stället.
            </seg>
          </u>
          <note type="speaker" n="803688c2">
            Anf. 22 JOHAN PEHRSON (FP) replik:
          </note>
          <u who="johan_pehrson_93d767" xml:id="i-ab7f99ca171a934a-2" n="f45d9051">
            <seg n="d3be11fc">
              Herr talman! Det var naturligtvis inte min mening att vara dryg
              mot Morgan Johansson. Det måste vara helt uppenbart slutligen
              blev det den FRA-lag som jag vet att ni röstade mot att det annars
              hade inneburit att vi klippt av allt vad gäller omvärldsanalys
              för svensk demokrati, svensk säkerhet och säkerhet för svenska
              medborgare. Vi hade klippt bort allt. Nu har ändå militären möjlighet
              att göra detta. De får rapportera till polisen om de ser att någonting
              är på väg. Däremot får polisen inte själv avropa, vilket man kan
              tycka skulle vara rimligt, såsom jag tycker och numera även Morgan
              Johansson.
            </seg>
            <seg n="086d6501">
              Man gjorde det som var möjligt i riksdagen under förra mandatperioden.
              Om det har förändrats av olika skäl välkomnar jag det. Jag är
              den första att hävda att det av den som sitter i opposition krävs
              ett mycket stort ansvarstagande och mycket stor respekt för hur
              komplicerad lagstiftningen är. Det visade åtminstone Folkpartiet
              under tidigare mandatperioder när Socialdemokraterna var i en
              extremt kraftfull minoritet i kammaren, världsrekord nästan. Vi
              gjorde det därför att det var bra för Sverige.
            </seg>
            <seg n="1ce31f4d">
              Jag välkomnar verkligen att Morgan Johansson har svängt om till
              att fundera mindre i termer av kortsiktig retorik, som jag tycker
              att det var under förra mandatperioden, och göra det som är absolut
              viktigast för Sverige.
            </seg>
          </u>
          <note type="speaker" n="48b5f0a2">
            Anf. 23 KENT EKEROTH (SD):
          </note>
          <u who="kent_ekeroth_3b89d3" xml:id="i-fc7a593d4e7de148-0" n="bf699860">
            <seg n="ffc94dcf">
              Herr talman! Vi står bakom de reservationer vi har, men för tids
              vinnande yrkar jag bifall till reservationerna 13, 21 och 40.
            </seg>
            <seg n="5aabae60">
              Vi sverigedemokrater har i vår motion Ju388 gett vår syn på inriktningen
              av den samlade politiken. Vi anser sammanfattningsvis att medel
              bör omfördelas från den kostsamma invandringspolitiken och det
              verkningslösa utvecklingsbiståndet till nödvändiga välfärds- och
              trygghetssatsningar samt ett utökat riktat bistånd till verkliga
              flyktingar runt om i världen.
            </seg>
            <seg n="8e5c31cb">
              Majoriteten av riksdagen avser dock att fastställa en annan ekonomisk
              ram för utgiftsområde 4 i det budgetförslag som nu ligger på bordet.
              Eftersom vårt eget anslag, där vi vill satsa omkring 1 miljard
              mer på rättsväsendet, inte föll inom utgiftsramen på grund av
              att majoriteten inte gör samma prioriteringar som vi gör blir
              det svårt för oss att stödja endera av de två förslag som ligger
              på bordet när det gäller anslagen inom ramen, som egentligen skiljer
              sig åt relativt lite.
            </seg>
            <seg n="d47d2b37">
              Jag tänkte berätta lite om vad vi i stället vill göra i den budget
              vi lagt fram.
            </seg>
            <seg n="3942d742">
              Vi vill satsa mer pengar på att stärka det svenska rättsväsendet
              eftersom vi ser att det är eftersatt på många områden. Vi satsar
              inte lika mycket på polisen eftersom vår politik skulle innebära
              färre kriminella då vi skulle dra ned på invandringen. Med invandringen
              kommer ju brottslighet, som alla vet och som även är belagt i
              diverse rapporter.
            </seg>
            <seg n="099e0ca7">
              Vi vill satsa på ett nytt system för utbetalningar av skadestånd,
              där staten garanterar brottsoffren den ersättning de har rätt
              till oavsett gärningsmannens vilja eller förmåga till betalning.
            </seg>
            <seg n="c5c98e46">
              En sak som vi har gemensamt med alla andra partier här är givetvis
              att vi vill se ett tryggare Sverige. Det finns ingen konflikt
              där mellan oss. Det som skiljer oss åt är hur vi ska få till stånd
              ett sådant resultat.
            </seg>
            <seg n="abdab04a">
              Den socialistiska ideologin präglas av samhällets ansvar för
              individen. Den har också naturligt präglat hela vårt rättssystem
              i och med det långvariga styre vi har haft av socialdemokratin
              i Sverige. Det har inneburit att man i mångt och mycket har sett
              bortom individens eget ansvar och i stället sett till samhällets
              ansvar. Varje kriminell individ har således varit ett misslyckande
              av samhället. Så har det sett ut, och så ser det också ut i mångt
              och mycket fortfarande i dag. Debatten om just kriminalitet och
              kriminella handlar om hur samhället ska återanpassa de kriminella,
              att det är viktigt att vi förebygger kriminalitet och att samhället
              har det yttersta ansvaret för den som begår kriminella handlingar.
            </seg>
            <seg n="03d9f361">
              Att vara kriminell handlar också om att göra egna val. Det handlar
              om att ibland välja en livsstil. Vi ser inte enbart en kriminell
              som ett misslyckande från samhället; vi ser honom eller henne
              som en individ som har valt att på egen hand agera utanför samhällets
              ramar. Därför blir också vår bedömning något annorlunda. Den som
              frivilligt väljer att begå kriminella handlingar ska bestraffas,
              och bestraffas hårdare än vad som är fallet i dag.
            </seg>
            <seg n="32acc6b1">
              Straffet i sig är en fråga som trillar bort när man debatterar
              dessa frågor allt som oftast i alla fall. Det är en moralisk fråga
              som handlar om att från samhällets sida tydligt markera mot någon
              som väljer att bryta mot lagen. En samhällsgemenskap måste bygga
              på en tydlig samhällsmoral som belönar dem som gör rätt för sig
              och straffar dem som gör fel. Det är ett fundament på vilket samhället
              vilar. I detta avseende är vi mycket bekymrade över dagens regelverk
              i Sverige, som lägger för lite fokus på just straffet i sig och
              på individens ansvar.
            </seg>
            <seg n="e302159c">
              Även brottsoffrets ställning i det svenska rättssamhället är
              för dålig. Sällan eller aldrig talar man om brottsoffret och upprättelsen.
              Att straffa den som gör fel är en moralisk förpliktelse som samhället
              måste använda sig av just för att se till att brottsoffret får
              den upprättelse han eller hon förtjänar. Straffet för den som
              har begått ett brott är i sig en upprättelse för den som har blivit
              ett offer för något. Vi har som tidigare nämnts lagt fram förslag
              om att staten ska garantera det skadestånd som den utsatte blir
              tilldömd så att offret inte ska behöva kontakta gärningsmannen
              och be om pengar och återuppleva det övergrepp han utsattes för.
              Det är en mycket viktig aspekt, men bara en del i vår kamp för
              att söka upprättelse för de medborgare som blir utsatta för olika
              typer av brott, framför allt våldsbrott.
            </seg>
            <seg n="61c38ee8">
              Vi föreslår kraftiga straffskärpningar för grova och upprepade
              våldsbrott, bland annat genom att verkliga livstidsstraff införs
              utan möjlighet till tidsbedömning eller benådning för de allra
              farligaste och värsta brottslingarna. Vi förespråkar obligatorisk
              utvisning för alla utländska medborgare som begår grövre brott
              och samtidigt ett omedelbart avskaffande av nuvarande praxis där
              domstolarna ger återfallsförbrytare mängdrabatt på brott.
            </seg>
            <seg n="4d658873">
              Vi vill införa ett offentligt register för dömda pedofiler samt
              ge polisen ökade befogenheter när det gäller brottsprovokation
              i jakten på organiserad brottslighet och sexualbrottslingar. Det
              krävs vidare krafttag för att få ett snabbare domstolsförfarande,
              ett garanterat vittnesskydd och ett avskaffande av den så kallade
              tvåtredjedelsfrigivningen.
            </seg>
            <seg n="361de26e">
              Vi tror att Sverigedemokraternas kriminalpolitik kommer att få
              genomslag. Vi ser att en del av de förslag vi har lagt fram är
              under utredning, och vi välkomnar ett samarbete över blockgränserna
              för att få till en ansvarsfull politik som betonar vikten av straffet
              och vikten av brottsoffers upprättelse.
            </seg>
            <seg n="367f5359">
              Vi måste inse att den kriminalitet vi har i dag inte är den kriminalitet
              vi hade för 20 år sedan. Det blir inte minst tydligt då Sverige
              numera är ett land där muslimska terrorister spränger sig själva
              i luften och där situationen är den att Sverige och svenskar är
              mål för inhemsk terrorism utförd av människor som vi en gång har
              tagit hit av solidariska skäl.
            </seg>
            <seg n="962c20c1">
              Detta leder mig in på terrordådet i Helsingfors. Morgan Johansson
              var tidigare inne på detta, och ställde frågan: Vad är det som
              får en terrorist att göra det han gör? Han fortsatte med att prata
              om att det finns de här som vill vidga etniska och religiösa motsättningar.
              Johan Linander sade att vi måste hålla ihop. Man kan undra vad
              det betyder. För mig låter det lite som att vi inte ska säga det
              som är sant det som är verkligheten. Vi ska inte peka på det som
              är orsaken till den terrorism vi såg i Helsingfors. Det är den
              debatten och den kritiken mot en religiös ideologi som vi tyvärr
              är helt i avsaknad av i Sverige.
            </seg>
            <seg n="6ed91b88">
              När vi sverigedemokrater står och påpekar detta kallar vissa
              det för att vi vidgar etniska och religiösa motsättningar. Det
              är bara omsvep för att inte säga sanningen. Sanningen är den att
              Sverige i dag har tagit emot en stor andel människor som är bärare
              av en ideologi som kan ge upphov till det vi såg i Helsingfors.
              Detta är helt uppenbart för alla som har haft öppna ögon för vad
              som händer runt om i världen under de senaste åren ganska många
              år. Det är beklagansvärt att man inte vågar ta dessa ord i sin
              mun.
            </seg>
            <seg n="a40df79d">
              Vi hade tur vid dådet i Helsingfors. Det var tur att inte fler
              människor dödades. Detta har andra varit inne på här. Det var
              bara på grund av inkompetens så kan man kalla det som en massa
              människor inte dog. Jag befarar tyvärr att detta inte är sista
              gången vi ser något liknande hända i Sverige eller att någon kommer
              att försöka sig på något liknande. Jag vet att den ideologi som
              står bakom islam ger upphov till den här sortens beteende. Vi
              i Sverige och vi i västvärlden lever i det de kallar för Dar-al-Harb,
              krigets hus, inom islam. Därmed är vi enligt en inte alltför liten
              andel förtjänta av den behandling som man försökte utsätta Helsingforssborna
              för i lördags.
            </seg>
            <seg n="63b3bd97">
              Dessa åsikter synen på terrorism och även synen på vad man ska
              göra när någon smädar deras profet Muhammed här är utbredda inom
              den muslimska världen. Det kom en opinionsundersökning av Pew
              Institute för bara några dagar sedan som visade att stödet för
              dödsstraff för att man förolämpar profeten Muhammed finns hos
              75 procent av folket i Pakistan. I de sex muslimska länder som
              undersökningen gjordes i var stödet nästan lika högt, förutom
              i Turkiet. Detta är ett utbrett problem inom den muslimska världen
              som jag menar är en direkt konsekvens av den muslimska ideologin.
              Jag hoppas att den tragiska händelsen i Helsingfors åtminstone
              kan få några att öppna ögonen för vad den muslimska ideologin
              egentligen står för.
            </seg>
          </u>
          <note type="speaker" n="6c51bce1">
            Anf. 24 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-5" n="4643c403">
            <seg n="b06a3a6c">
              Herr talman! Det var ett någorlunda förväntat anförande av Kent
              Ekeroth. Jag skulle vilja lyfta fram på vilket sätt Sverigedemokraterna
              redan i sin första budget har svikit ett av sina tyngsta vallöften.
              Sverigedemokraterna lovade i sitt valprogram att kraftigt höja
              anslagen till polisen. Ni kallade det dessutom för ett kontrakt
              för väljarna, och mycket tydligare kan inte ett vallöfte bli.
              Ändå yrkar ni i er budgetmotion på en besparing på drygt 154 miljoner.
              Ni gör den största besparingen på polisen av alla partier i Sveriges
              riksdag. Jag skulle vilja höra hur ni förklarar detta svek för
              era väljare.
            </seg>
            <seg n="4227fa0e">
              Jag kan så klart inte låta bli att kommentera det generaliserande
              påståendet att färre invandrare skulle ge minskad kriminalitet.
              Det stämmer absolut att de som har en svagare social ställning
              i samhället, som är arbetslösa eller som har låg utbildning i
              större utsträckning begår brott. Så är det. De är också utsatta
              för brott i större utsträckning. Detta gäller dock inte enbart
              invandrare, utan det gäller alla grupper i vårt samhälle. Men
              det glömmer Sverigedemokraterna gärna att berätta.
            </seg>
            <seg n="e29d1d76">
              Jag har en fråga till Kent Ekeroth. Du generaliserar och säger
              att färre invandrare skulle ge färre brott. Anser Kent Ekeroth
              att en högutbildad kvinna som är invandrad till Sverige är mer
              brottsbenägen än en svensk 18-årig arbetslös kille?
            </seg>
          </u>
          <note type="speaker" n="6ea0f64a">
            Anf. 25 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-1" n="bf699860">
            <seg n="a31daf78">
              Herr talman! Jag kan med lätthet förklara den besparing på polisen
              som vi har i vår budget. Vår budget förutsatte en kraftig minskning
              av invandringen. Eftersom invandrarna, speciellt de från Mellanöstern
              och Afrika, är grovt överrepresenterade när det gäller brottslighet
              skulle också trycket på polisen minska om invandringen minskade.
              Därmed gjorde vi en besparing som vi gjorde på alla områden där
              vi räknade med minskade kostnader för polisen.
            </seg>
            <seg n="d26d4a48">
              Nu får vi inte till den minskning av invandringen som vi ville
              se, och därmed kommer vi att lägga ned våra röster i omröstningen
              senare i dag.
            </seg>
            <seg n="b4954563">
              Vad vi i stället prioriterade var domstolsväsendet och kriminalvården
              där vi ökade anslagen med 1 miljard mer än Alliansen gjorde i
              sin budget. Det är rimligt, speciellt med tanke på att polisen
              redan har ett överskott.
            </seg>
            <seg n="fdd082a4">
              Det kontrakt vi har med väljarna gäller inte bara för ett år
              utan för hela mandatperioden, alltså ytterligare tre år. Hade
              vi lagt fram en budget för alla åren skulle de ackumulerade besparingarna
              på invandringen leda till att vi skulle kunna lägga mer resurser
              på polisen.
            </seg>
            <seg n="31a4ce10">
              Allt handlar om prioriteringar, vilket man bland annat kan få
              reda på i vår valfilm. Vi valde att prioritera domstolsväsendet
              och kriminalvården som vi vardera ger en halv miljard mer. Vi
              valde också att ta bort beskattningen av pensionärerna. Det var
              våra prioriteringar.
            </seg>
            <seg n="f35dcaac">
              Minskad invandring ger minskad kriminalitet. Brottsförebyggande
              rådet har räknat på detta. Även om man tar hänsyn till att sociala
              faktorer kan spela in kvarstår överrepresentationen när det gäller
              de grova brotten.
            </seg>
          </u>
          <note type="speaker" n="4d48de1e">
            Anf. 26 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-6" n="4643c403">
            <seg n="185619bf">
              Fru talman! Det var intressant att du förklarar besparingen på
              polisen i budgeten med att ni har räknat med att en minskad invandring
              ger minskad brottslighet, Kent Ekeroth. Jag antar att ni redan
              när ni skrev ert valprogram hade dragit denna slutsats. Det vore
              annars förvånande om ni skrev ett valprogram som var så ogenomtänkt.
              Ändå lovade ni höjda anslag till polisen, men väl i Sveriges riksdag
              blev ert första förslag att minska anslaget till polisen.
            </seg>
            <seg n="9e0f48b7">
              Sverigedemokraterna är bra på att framföra att invandrare är
              överrepresenterade i brottsstatistiken. Ja, det är sant att invandrare
              är överrepresenterade i brottsstatistiken. Men om vi nu ska titta
              på överrepresentation, varför nämner ni aldrig att män, lågutbildade
              och unga är långt mer överrepresenterade i brottsstatistiken i
              förhållande till kvinnor, högutbildade och äldre än vad invandrare
              är i förhållande till svenskar? Det är faktorer som ni blundar
              för så att ni kan peka ut en grupp i samhället. Genom att generalisera
              och skuldbelägga en grupp i vårt samhälle vill ni skapa motsättningar
              mellan människor i vårt samhälle.
            </seg>
            <seg n="4127b768">
              Efter terrordådet i Helsingfors i helgen skrev en av era anställda
              i Sveriges riksdag med lön från Sveriges skattebetalare Äntligen!
              på Twitter. Med den ideologin och med den synen på människor förstår
              jag att ni har den politik ni har.
            </seg>
          </u>
          <note type="speaker" n="3f012c39">
            Anf. 27 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-2" n="bf699860">
            <seg n="c5ac5002">
              Fru talman! När det gäller pengar till polisen finns det tre
              budgetår att spela på, och vårt kontrakt med väljarna sträcker
              sig över hela mandatperioden. Vi valde att prioritera pensionärerna,
              kriminalvården, som behöver pengarna mer än polisen det första
              året, och domstolsväsendet. Allt handlar om prioriteringar. Detta
              år prioriterade vi pensionärerna och inom rättsväsendet domstolarna
              och kriminalvården med vardera en halv miljard. Totalt sett lägger
              vi alltså 1 miljard mer än Alliansen på rättsväsendet. Det kallar
              jag att satsa på rättsväsendet.
            </seg>
            <seg n="d54b894f">
              Vi hörde det klassiska argumentet att män och unga begår mer
              brott än kvinnor och äldre. Ja, vi har problem i Sverige med att
              svenskar begår brott. Det är illa, och det ska beivras hårdare
              än i dag enligt Sverigedemokraternas politik.
            </seg>
            <seg n="0f447e06">
              Vi behöver dock inte förvärra situationen och importera problemen
              genom en okontrollerad massinvandringspolitik. Det finns ingen
              rim och reson i det. Varför ska vi importera problem vi inte behöver?
              Vad vi vet är att vi med invandring från Mellanöstern och Afrika
              kommer att få invandrare som är mycket mer benägna att begå grova
              brott som våldtäkt, mord, misshandel och så vidare.
            </seg>
            <seg n="5d867ce5">
              Man kan inte försvara det med att svenskar begår brott eller
              att män begår fler brott. Vi behöver inte förvärra situationen
              bara för att vi redan har brottslighet i Sverige i dag.
            </seg>
          </u>
          <note type="speaker" n="c0d94fa1">
            Anf. 28 KRISTER HAMMARBERGH (M) replik:
          </note>
          <u who="krister_hammarbergh_e5a8bb" xml:id="i-bcc5ba66b644b3a2-3" n="6e31dea7">
            <seg n="6ad25085">
              Fru talman! Johan Linander har redan varit inne på det så kallade
              99-punktsprogrammet, och alla partier ställer ju ut löften inför
              valet. Vi kan efter tidigare replikskiften konstatera att programmets
              löfte till väljarna om en kraftig höjning av anslagen till polisen
              de facto innebär en kraftig sänkning av anslagen.
            </seg>
            <seg n="dcf3064d">
              Kent Ekeroth hänvisar till en valfilm. Vilka fler av era punkter
              står ni inte för längre? Och på vilket sätt är valfilmen mer trovärdig
              än det ni har skrivit på tryckt papper? På vilka fler punkter
              vill ni svika väljarna?
            </seg>
            <seg n="d07a5569">
              I programmet vill ni ha en sänkning av straffmyndighetsåldern
              till tolv år. Står ni kvar vid detta, eller har ni släppt det?
              Om ni står fast vid det, vilken typ av straff anser du vara lämpligt
              för tolvåringar, Kent Ekeroth?
            </seg>
          </u>
          <note type="speaker" n="20924219">
            Anf. 29 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-3" n="bf699860">
            <seg n="2bdd1e9e">
              Fru talman! Jag får väl upprepa mig. Vi ville spara 154 miljoner
              kronor på polisen. Det hade att göra med ett minskat tryck på
              polisen. Nu blir det inget minskat tryckt eftersom vi inte fick
              igenom vår invandringspolitik och därför inte kommer att spara
              på det. Totalt sett ger vi 1 miljard mer till rättsväsendet, så
              jag vet inte riktigt vad ni talar om.
            </seg>
            <seg n="c0cc395f">
              Jag hänvisade till vår valfilm för att All politik handlar om
              prioriteringar var vår slogan i valfilmen. För oss handlar allt
              om prioriteringar. Vi vill ge mer där det behövs, och i detta
              fall är det kriminalvården.
            </seg>
            <seg n="79971043">
              Polisen går de facto på plus. I kommande tre års budgetar kommer
              vi att ha utrymme för att ge polisen mer när vi har fått en ackumulerad
              besparing på den kostsamma invandringspolitiken.
            </seg>
            <seg n="8e38c06c">
              Vi står bakom sänkningen av straffmyndighetsåldern till tolv
              år. Det handlar om straff som fotboja eller liknande. Det handlar
              alltså inte om reguljära fängelsestraff om det var det du fiskade
              efter, Krister Hammarbergh.
            </seg>
          </u>
          <note type="speaker" n="03089baa">
            Anf. 30 KRISTER HAMMARBERGH (M) replik:
          </note>
          <u who="krister_hammarbergh_e5a8bb" xml:id="i-bcc5ba66b644b3a2-4" n="6e31dea7">
            <seg n="aecaed3d">
              Fru talman! Kan vi inte vara överens om, Kent Ekeroth, att det
              var ljug när ni skrev om en kraftig höjning av anslagen till polisen?
              Ni har ju föreslagit minskningar till polisen.
            </seg>
            <seg n="d2506aa7">
              Ni vill alltså se fotbojor på tolvåringar på fotbollsträningen.
              Eller ska de kanske inte få gå på fotbollsträning? Ditt svar var
              klargörande, Kent Ekeroth. Jag hoppas att svenska folket lyssnade.
            </seg>
            <seg n="66ce2167">
              Jag har några frågor om terroristkoppling, etnicitet och trosuppfattning.
              Har du hört talas om Baader-Meinhofligan, Rote Armee Fraktion,
              RAF, eller Sternligan? Din partikamrat i Göteborg hade nära kopplingar
              till sådant här fast med nazianknytning. Har du hört talas om
              ETA? Känner du till det som pågår på Korsika?
            </seg>
            <seg n="6b1a8342">
              Det finns möjlighet att ta del av EU:s statistik över exakt hur
              många terroristdåd som begås i Europa och av vem varje år. Jag
              uppmanar dig att läsa den, för jag misstänker att du inte har
              gjort det.
            </seg>
            <seg n="f35caa80">
              Det har skrivits en eminent motion av en person som sitter i
              kammaren nu. Hon kommer att tala om den sedan. Den handlar om
              Brottsförebyggande rådet och vikten av effektivitet i rättsväsendet.
              Motionen föreslår en översyn av Brottsförebyggande rådets verksamhet.
            </seg>
            <seg n="c8ccb136">
              Ni uttrycker en viss tveksamhet över Brås verksamhet. Men hur
              tänkte ni då när ni ville öka anslaget med 43 procent eller 30
              miljoner kronor? Eller tänkte ni alls?
            </seg>
          </u>
          <note type="speaker" n="1ba6228d">
            Anf. 31 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-4" n="bf699860">
            <seg n="a7e67312">
              Fru talman! Vi vill ha en höjning till Brottsförebyggande rådet.
              Brå måste föra statistik på en mycket mer detaljerad nivå än man
              gör i dag. Vi vill ha statistik på vilka länder brottslingarna
              kommer ifrån och vilka brott de gör. Det ska vara detaljerat på
              många olika nivåer och inte bara på dessa nivåer. Då måste det
              till mer anslag till Brå.
            </seg>
            <seg n="5542decd">
              Hur kan man säga nej till en utredning av Brottsförebyggande
              rådets verksamhet? Vad är det som är negativt med att utreda och
              se till att det som ska göras blir gjort och att det som blir
              gjort blir bra gjort? Det blir ju inga negativa följder av det.
              Det är självklart att man måste få en återkoppling till hur Brå
              agerar och verkar. Något annat vore konstigt.
            </seg>
            <seg n="497896e7">
              När vi talar om straffmyndighetsålder vid tolv år handlar det
              givetvis om att vi ser hur brottsligheten går ned i åldrarna.
              Det är inte bara personer över 15 år som begår brott, utan även
              personer under 15 år. Personer som är 14, 13, 12 och så vidare
              utnyttjas eller rånar på eget bevåg människor och kommer undan
              för att de är under 15 år. Vi vill inte att de ska komma undan
              på det sätt de gör i dag. Många av dem är tyvärr väl medvetna
              om vad de gör. De kommer till en socialjour och tycker att det
              är lustigt att vara där och gör sedan om samma sak. Vi vill sänka
              straffmyndighetsåldern till tolv år för att kunna ge rättsväsendet
              möjlighet att ta itu med dem.
            </seg>
            <seg n="3e45aae3">
              Om det ska vara fotboja eller någon annan metod får man specificera
              närmare. Poängen är att man måste kunna komma åt dem så att de
              inte kommer undan så som de gör i dag. Det handlar inte om fängelse.
              Det handlar om att komma åt dem på ett tidigt stadium. Det gör
              man om man sänker straffmyndighetsåldern till tolv år.
            </seg>
          </u>
          <note type="speaker" n="0e951ac5">
            Anf. 32 LENA OLSSON (V):
          </note>
          <note n="101957f0">
            Fru talman! Jag yrkar bifall till utskottets förslag punkt 1
            utgiftsområde 4. Vi står naturligtvis bakom alla våra reservationer.
            För tids vinnande yrkar jag bifall till reservationerna 18 och
            29 samt 37 som till stor del sammanfaller med 38 om etnisk diskriminering.
          </note>
          <u who="lena_olsson_010079" xml:id="i-930c049c0756c1ce-0" n="5aea73dd">
            <seg n="8e9100d5">
              Fru talman! Precis som talare före mig vill jag säga något om
              bombdådet som ägde rum i centrala Helsingfors i lördags. Många
              känner rädsla och frustration för det som hänt. Vi tar det på
              största allvar. Vi är många som tänker att fler kunde ha drabbats.
              Vänsterpartiet tycker, som de flesta, att det är oerhört viktigt
              att ta avstånd från allt slags våld och alla typer av terrorism.
              Att begå sådana allvarliga brott som riskerar att drabba människor
              blint och hänsynslöst är helt oacceptabelt och måste bekämpas.
            </seg>
            <seg n="f23adc1a">
              Det är, som även andra har sagt, därför viktigt att vi inte förhastar
              oss, att vi inte drar för snabba slutsatser utan försöker behålla
              lugnet. I stället för att spekulera låter vi polisen i lugn och
              ro utreda det som har hänt. Vi ska behålla lugnet tills vi vet.
              Det ger bättre möjligheter till åtgärder att förebygga och motverka
              brott på ett rättssäkert sätt. När det gäller terroristgärningar
              kommer vi alla ihåg vad som hände 2001. Vi vet också vilka lagstiftningsförslag
              som har kommit för att motverka dessa brott. Vi kan konstatera
              att det i det här fallet inte hjälpte. Därför ska vi inte dra
              för snabba slutsatser eller komma med snabba förslag och panikåtgärder.
              De förslag som kommer i framtiden ska vara grundligt förberedda
              och ta stor hänsyn till rättssäkerhet, demokrati och öppenhet.
            </seg>
            <seg n="eaf81e22">
              Samtidigt som vi blir rädda för vad denna typ av brottslighet
              kan innebära måste vi uppmärksamma och bekämpa de krafter som
              försöker använda detta attentat för sina egna syften. Vi har hört
              lite av det redan. Rasistiska krafter spelar på den rädsla som
              sprider sig. Att kollektivt skuldbelägga hundratusentals människor
              i vårt land tycker vi är avskyvärt. Låter vi rädslan segra är
              det en förlust för demokratin och en seger för alla de krafter
              som bekämpar det öppna samhället. I dag är det viktigt för oss
              i Vänsterpartiet och för andra att stå upp för demokratin. Vi
              ska stå upp för öppenheten och de mänskliga rättigheterna.
            </seg>
            <seg n="7fc5359f">
              Fru talman! Jag går nu över till det budgetbetänkande som dagens
              debatt handlar om.
            </seg>
            <seg n="632cdd96">
              Polisen behöver bli mer effektiv. Det har vi förstått i många
              sammanhang. Det tar vi upp i reservation 18 tillsammans med Socialdemokraterna
              och Miljöpartiet. Den utredning som tillsatts av alliansregeringen
              kommer att vara klar först 2012 lite sent, tycker vi eftersom
              vi efterfrågar en effektiv myndighet. Direktiven till utredningen
              talar inte entydigt om huruvida polisens myndigheter ska slås
              ihop till en enda myndighet. Som jag har sagt förut tycker vi
              i Vänsterpartiet att det är en lång utredningstid. Vi är troligtvis
              långt inne i år 2013 innan en ny organisation kan sättas i gång.
              Vänsterpartiet har i varje budgetdebatt efterfrågat en ordentlig
              utredning om polisens resurseffektivitet. Vi är övertygade om
              att polisen skulle bli effektivare om de olika polismyndigheterna
              slås ihop till en myndighet. Det är viktigt att polisen jobbar
              mer enhetligt och därmed får betydligt bättre styrning än med
              dagens 21 myndigheter.
            </seg>
            <seg n="5da04ac6">
              Vi har i denna budget samma ram som regeringsförslaget, men vi
              ser att de ekonomiska prognoserna för polisen visar på överskott
              redan i dag och år framöver. Polisen har fått resursförstärkningar
              i flera år. Det är lätt att inse att det påverkar hela rättskedjan.
              Kriminalvården har stora behov framöver. Många äldre anstalter
              ska ersättas med nya. Våra häkten lider av överbeläggningar som
              resulterar i höga kostnader för transporter över landet. Det har
              vi också hört i debatten. Det är inte acceptabelt.
            </seg>
            <seg n="b16d75bf">
              Vänsterpartiet vill ta upp att regeringen själv måste ta ansvar
              för den politik man för som leder till att kriminalvården behöver
              få förutsättningar att klara sina åtaganden att frihetsberöva
              och återrehabilitera dömda. Det är en lång planeringstid. Det
              måste regeringspartierna ta ansvar för.
            </seg>
            <seg n="d00011cc">
              En annan fråga som De rödgröna har drivit i många år är det som
              Maria Ferm har tagit upp, nämligen att poliser och åklagare inte
              ska utreda sig själva. Som medborgare ska man aldrig någonsin
              kunna tro att det finns en koppling mellan dem. Det måste vara
              helt fristående även för rättsväsendets trovärdighet. Det är väldigt
              viktigt.
            </seg>
            <seg n="19339f8b">
              Vi har också efterfrågat en ny polisutbildning. Vi får samma
              svar i tredje betänkandet, nämligen att ärendet bereds.
            </seg>
            <seg n="1c2aa00e">
              Jag vill också säga något om handlingsplanen Mäns våld mot kvinnor
              . För Vänsterpartiet är frågan väldigt angelägen. Reservationen
              om mäns våld mot kvinnor är gemensam. Att bearbeta detta problem
              måste naturligtvis göras på många sätt. Vi menar att det är ett
              strukturellt fenomen som inte kan elimineras med enbart individanpassade
              insatser. Polisen säger att man prioriterar denna fråga, men en
              undersökning visar att få myndigheter har beaktat checklistor
              för hot- och riskbedömning. Satsningar på kunskap och förståelse
              om brott i nära relationer måste stärkas inom polisväsendet. Rättsväsendet
              som helhet, kommuner, landsting med mera behöver förbättra sina
              kunskaper om mäns våld mot kvinnor.
            </seg>
            <seg n="8956a3ee">
              Projekt i alla ära vi i Vänsterpartiet tycker att projekt kan
              vara bra men vi efterlyser långsiktiga åtgärder. Det finns fortfarande
              brister, och jag nämnde en sak som finns att jobba med.
            </seg>
            <seg n="7a3b9bbc">
              Vi efterlyser en utvärdering om de projekt som man har satt i
              gång. Mäns våld mot kvinnor är ett stort samhällsproblem, och
              arbetet mot detta våld ska därför ha långsiktiga förutsättningar.
            </seg>
            <seg n="61fe84b1">
              Fru talman! Jag ska säga något om vår reservation om sexualbrott
              mot barn som begås utomlands. Barnsexturism är ett omfattande
              problem i världen. FN:s barnrättskommitté har kritiserat Sverige
              för att för lite görs mot barnsexturism. Den kritiken måste vi
              naturligtvis ta på allvar. Sexualbrott som begås mot barn utomlands
              bör få ökad prioritet inom hela rättsväsendet. Det finns få fällande
              domar i Sverige. Rikspolisen har fått tillfälliga medel, vilket
              är bra, för ett ökat antal tjänster för att förstärka detta jobb.
              Förstärkningen har visat sig vara bra och effektiv. Polisen visar
              nu på ett betydande överskott. Det har vi också fått ta del av
              i denna debatt. Då borde man också kunna permanenta den grupp
              som sitter och jobbar med detta i dag.
            </seg>
            <seg n="3d25aa61">
              När det gäller brottsoffer eller brottsdrabbade, som de själva
              väljer att kalla sig, har mycket sagts i denna debatt. Det är
              också glädjande att vi har fått fram ett tillkännagivande. Men
              en del av alliansföreträdarna tyckte inte att det var så mycket.
              Men ett tillkännagivande är ett tillkännagivande.
            </seg>
            <seg n="2928ffd2">
              Vi har många reservationer, och vi har från Johan Linander fått
              höra att vi prioriterar allting. Han räknade upp en lång rad saker.
              Men i politikens värld är det så att oppositionen opponerar, och
              det var inte någon större skillnad när ni själva opponerade. När
              det gäller att vi prioriterar menar vi att det i dessa punkter
              finns brister, och därför har vi lyft fram dem.
            </seg>
            <seg n="0916f7e6">
              Maria Ferm har på ett bra sätt tagit upp diskrimineringen i rättsväsendet.
              Hon talar om att det behövs en mångfald och att man tittar vidare
              på dessa förslag.
            </seg>
          </u>
          <note n="d2c13caf">
            I detta anförande instämde Marianne Berg (V).
          </note>
          <note type="speaker" n="83da9563">
            Anf. 33 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-5" n="bf699860">
            <seg n="0f247140">
              Fru talman! Det som vänsterpartisten sade i sitt anförande symboliserar
              lite av det som jag talade om i mitt, nämligen oviljan att inse
              vad som ligger bakom våldsdåd som det som inträffade i Helsingfors.
              Säkert får vi snart höra att detta säkert hade med hans tråkiga
              uppväxt att göra, eller också dyker Jerzy Sarnecki upp som gubben
              i lådan och pratar om att det säkert hade att göra med trångboddhet
              eller ger någon annan fantasifull förklaring.
            </seg>
            <seg n="271bee11">
              Det finns en ovilja att inse att en ideologi de facto kan ligga
              bakom hur folk beter sig. Men det borde vara uppenbart. Hedersvåldet
              och hedersmorden är en sådan mycket konkret effekt av hur värderingar
              styr hur människor agerar och handlar. Värderingar kan styra att
              man kan slå ihjäl en annan människa. Värderingar kan styra att
              man kan spränga sig själv och hoppas att döda en massa andra också.
              Det är exakt samma mekanismer som ligger bakom det. Men denna
              ovilja att inse vad som ligger bakom är tyvärr nästan grundmurad
              i det svenska samhället.
            </seg>
            <seg n="0b7d7ccc">
              Min fråga är: Ifrågasätter Vänsterpartiet att ideologi kan orsaka
              ett visst beteende, i detta fall ett visst våldsamt beteende?
              Och tror inte Vänsterpartiet, trots en lavin av bevis för motsatsen,
              att dessa personer motiveras av just islam?
            </seg>
          </u>
          <note type="speaker" n="8a174e18">
            Anf. 34 LENA OLSSON (V) replik:
          </note>
          <u who="lena_olsson_010079" xml:id="i-bcf90d6bd6a8f003-0" n="5aea73dd">
            <seg n="6ba1e4d6">
              Fru talman! Vad Kent Ekeroth tar i. Det verkar nästan som om
              du håller på att spricka.
            </seg>
            <seg n="0d40a0a1">
              Det som tas upp i din fråga och det som jag tog upp i mitt anförande
              är att vi fördömer allt slags extremism och fundamentalism. Men
              att kollektivt bestraffa alla muslimer som Sverigedemokraterna
              gör är faktiskt att prata emot sig själv.
            </seg>
            <seg n="f301dc52">
              Det som har hänt i Helsingfors är mycket tragiskt. Vi ska motverka
              detta på alla sätt och vis. Men att föra en vi-och-de-debatt om
              detta är helt fel väg att gå. Det leder absolut till ett mer slutet
              samhälle.
            </seg>
            <seg n="bfdd3a52">
              Du tog också upp detta med hedersrelaterat våld. Om du har tittat
              lite grann i våra motioner har du säkert också sett hur vi har
              agerat i dessa frågor.
            </seg>
            <seg n="3e7ff096">
              Man kan också konstatera att det har kommit vissa kommentarer
              från er när det gäller Twitter och andra bloggar och så vidare
              där ni fördömer fredliga människor och sätter dem i samband med
              extremism. Ser ni ingen skillnad mellan extrema handlingar och
              en trosuppfattning hos människor som lever fredligt i ett samhälle
              som en majoritet gör i dag?
            </seg>
          </u>
          <note type="speaker" n="453131f1">
            Anf. 35 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-6" n="bf699860">
            <seg n="63dabd79">
              Fru talman! Först och främst pratar vi om islam som ideologi.
              Sedan finns det de som betecknar sig och betraktar sig som muslimer
              och som självfallet inte spränger sig själva i luften, annars
              skulle vi inte ha haft några muslimer kvar. Självklart är det
              så. Men vi menar att islam som ideologi måste och bör kritiseras
              som den totalitära och förtryckande ideologi, framför allt för
              kvinnor, som den de facto är.
            </seg>
            <seg n="fefa718f">
              Visst har ni lagt fram förslag mot hedersvåld. Men förklaringen
              till hedersvåld brukar allt som oftast vara att det är fråga om
              ett patriarkalt förtryck och att det inte har att göra med ideologin
              i sig. Men det som vi kan se i deras egna samhällen i Europa,
              i Sverige eller i deras egna länder är att det inte bara är fadern
              eller bröderna i familjen som till exempel agerar på grund av
              ideologin, utan morsan eller systern hjälper till med detta hedersvåld.
              Det har alltså med värderingar att göra.
            </seg>
            <seg n="fbe24210">
              Men Lena Olsson svarade inte riktigt på den fråga som jag ställde.
              Menar ni att ideologi inte kan orsaka ett visst beteende, och
              menar Vänsterpartiet att islam inte på något sätt kan anses vara
              ansvarigt för handlingar såsom terrorism, hedersvåld och så vidare?
              Menar Vänsterpartiet att islam inte har någonting med det att
              göra?
            </seg>
          </u>
          <note type="speaker" n="a9eec17d">
            Anf. 36 LENA OLSSON (V) replik:
          </note>
          <u who="lena_olsson_010079" xml:id="i-bcf90d6bd6a8f003-1" n="5aea73dd">
            <seg n="9138e365">
              Fru talman! Den fråga som Kent Ekeroth tar upp är en tolkning,
              hur man tolkar islam, och det finns många delar i det. Extremisterna
              och fundamentalisterna är just extremister och fundamentalister.
              Du måste ge en förklaring till att det finns så många muslimer
              i detta land som lever fredligt och öppet i vårt samhälle tillsammans
              med oss så kallade kristna. Jag tycker att denna vi-och-de-debatt
              är mycket olycklig. Den kommer att skapa ett mycket mer slutet
              samhälle.
            </seg>
            <seg n="f742ad0a">
              Jag tycker att du är ganska extrem i din åsikt. Du dömer ut och
              drar alla över en kam. Det tycker jag är avskyvärt, Kent Ekeroth.
            </seg>
            <seg n="9963f6c2">
              Jag vill påminna om att detta är en budgetdebatt om utgiftsområde
              4. Men även frågan om att bestraffa tolvåringar kom upp. Jag tycker
              att det är en mycket osund åsikt i dagens Sverige att man ska
              bestraffa barn. Det är helt andra saker som man behöver titta
              på.
            </seg>
            <seg n="5ade9e38">
              Det är sällan man hör Sverigedemokraterna prata om ökande ekonomiska
              klyftor som leder till vissa saker, till exempel ökad kriminalitet.
              Ni talar över huvud taget aldrig om klass, men det borde ni göra.
              Jag tycker att det är ett anskrämligt beteende. Att dra alla över
              en kam är en farlig politik, Kent Ekeroth, och den ska ni passa
              er för.
            </seg>
          </u>
          <note type="speaker" n="7cabdccd">
            Anf. 37 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-7" n="4643c403">
            <seg n="fc9bae24">
              Fru talman! Jag vill tacka Lena Olsson för att hon står upp för
              ett öppet och demokratiskt samhälle och för talet om att inte
              falla in i att vare sig generalisera och gruppera människor eller
              skuldbelägga. Kollektiv skuldbeläggning är inte något som vi ska
              ha här i Sverige.
            </seg>
            <seg n="74c1c076">
              Lena Olsson tog i sitt anförande upp arbetet med barnsexturism
              en fråga som vi i Centerpartiet och alliansregeringen också prioriterar.
              Det var därför vi under vårt EU-ordförandeskap tog upp frågan
              i det så kallade Helsingforssprogrammet.
            </seg>
            <seg n="4749a6cf">
              Kommissionen jobbar nu med frågan och tar fram riktlinjer för
              ett gemensamt arbete. Jag skulle vilja höra om Lena Olsson trots
              Vänsterpartiets motstånd till EU tycker att det är bra att EU
              nu jobbar för att vi tillsammans ska kunna arbeta framför allt
              med de länder där det är aktuellt att bekämpa barnsexturismen
              alltså länder dit framför allt män åker. Att varje land för sig
              klarar detta är, tror jag, mycket svårt. Det är bättre om vi gemensamt
              arbetar på att bekämpa barnsexturismen. Det är definitivt en prioriterad
              fråga.
            </seg>
            <seg n="afa55b8d">
              Sedan vill jag ta upp Lena Olssons motsägelsefulla besked. På
              ett ställe i anförandet sade hon nämligen att Vänsterpartiet länge
              efterfrågat en ordentlig utredning av polisens organisation. I
              en annan del av anförandet framförde Lena Olsson att hon tycker
              att utredningstiden är för lång för den polisorganisationskommitté
              som nu utreder polisens organisation. Men ett och ett halvt års
              tid för utredningen är inte längre tid än för någon annan utredning.
              Dessutom har Vänsterpartiet inte framfört detta i kommittén där
              ni ju har en ledamot.
            </seg>
          </u>
          <note type="speaker" n="1100a6a2">
            Anf. 38 LENA OLSSON (V) replik:
          </note>
          <u who="lena_olsson_010079" xml:id="i-bcf90d6bd6a8f003-2" n="5aea73dd">
            <seg n="cc682aec">
              Fru talman! Jag vill tacka Johan Linander för frågorna. När det
              gäller att över gränser arbeta med frågan om barnsexturismen kan
              jag säga att vi väl aldrig har haft något emot internationellt
              samarbete men då utan att knyta sig fast i ett stadigvarande EU-arbete.
              Men att man jobbar med frågan har vi accepterat. Vi sitter ju
              med i EU nu. Därmed får vi samarbeta efter de kriterier som finns,
              även om vi har andra åsikter. Det vet Johan Linander mycket väl.
              Jag välkomnar alltså ett samarbete.
            </seg>
            <seg n="e9fa15fd">
              Det jag sade i mitt anförande var att en tillfällig grupp nu
              jobbar med frågan en grupp som varit framgångsrik i sitt arbete.
              Nu menar man att de här resurserna upphör. Men med de överskott
              som polisen ändå har borde pengarna, trots att vi drar ned och
              lägger 150 miljoner kronor till Kriminalvården, räcka till gruppens
              fortsätta arbete.
            </seg>
            <seg n="eb72df81">
              Jag kan slänga en fråga tillbaka till Johan: Det är väl lika
              viktigt att vi jobbar med frågan i Sverige som att vi internationellt
              jobbar med den, eller hur?
            </seg>
          </u>
          <note type="speaker" n="52cf07bc">
            Anf. 39 JOHAN LINANDER (C) replik:
          </note>
          <u who="johan_linander_3c84a6" xml:id="i-d0fb6e7f37976656-8" n="4643c403">
            <seg n="910632cc">
              Fru talman! Det finns absolut ingen motsättning i detta. Det
              är klart att vi ska jobba också på hemmaplan, inom landet, för
              att behandla de människor som begått nämnda typ av brott. Men
              när det gäller bekämpandet av barnsexturism antar jag att det
              ligger i sakens natur att det handlar om att åka till ett annat
              land för att köpa sex av barn ett vedervärdigt brott som givetvis
              i största möjliga utsträckning måste bekämpas.
            </seg>
            <seg n="952dfb31">
              Lena Olsson tog upp frågan om resursfördelningen. Vänsterpartiet
              står bakom det gemensamma rödgröna förslag som faktiskt är huvudförslaget
              i betänkandet och där man vill flytta 150 miljoner kronor från
              polisens brottsförebyggande och brottsbekämpande verksamhet till
              Kriminalvården. Man pekar på att Kriminalvården för närvarande
              har största behovet. På något sätt skulle polisen ha ett mindre
              behov av de här resurserna.
            </seg>
            <seg n="0deed191">
              Jag vill påminna Lena Olsson och Vänsterpartiet om att Kriminalvården
              är den myndighet inom rättsväsendet som har fått de procentuellt
              största budgettillskotten under de senaste fem sex åren. Kriminalvårdens
              anslag har kraftigt ökat. Ändå går de med minus. Vi vet att en
              hel del av de här pengarna har gått till att täcka projekteringskostnader
              avseende anstalter som sedan inte blivit byggda. Det är väldigt
              olyckligt att pengarna inte använts på ett effektivt sätt; det
              kan jag säga.
            </seg>
            <seg n="1e9a2f76">
              Att i det läget ta pengar från polisen som håller sin budget
              och att ge pengar till en myndighet som inte håller sin budget
              är, tycker jag, att skicka fel signal till myndigheterna inom
              rättsväsendet, ja, till alla myndigheter i Sverige: Om ni missköter
              budgeten och går utöver era kostnadsramar får ni mer pengar. Men
              om ni håller era kostnader tar vi det som blir över. Det är ingen
              bra signal!
            </seg>
          </u>
          <note type="speaker" n="3b16c806">
            Anf. 40 LENA OLSSON (V) replik:
          </note>
          <u who="lena_olsson_010079" xml:id="i-bcf90d6bd6a8f003-3" n="5aea73dd">
            <seg n="580baa67">
              Fru talman! Även om man håller sina kostnader bör man väl tänka
              efter. År 2010 har man ett överskott på 362 miljoner och år 2011
              på 273 miljoner. År 2012 räknar man med 510 miljoner i överskott.
              Det är väl ändå ett tecken på att man har för mycket resurser.
            </seg>
            <seg n="7ccbd8c5">
              Vi har framfört kritik och sagt att man inte bara kan stoppa
              in i en del av rättsväsendet, utan man måste se till att ha en
              jämn fördelning detta för att kunna ha en effektiv rättskedja.
            </seg>
            <seg n="4d067cc7">
              Nog har Kriminalvården just nu större behov än polisen. Jag skrev
              ned de olika anslagen och tittar just nu på dem. Så himla mycket
              har Kriminalvården inte fått. Polisen däremot har fått desto mer.
              I utskottet hörde vi att domstolarna har aviserat att de framgent
              behöver höjda anslag, så det är fler som behöver pengarna.
            </seg>
            <seg n="99d2de33">
              Om Polisutredningens betänkande ska komma år 2012 och det det
              är en annan sak som jag befarar tar lika lång tid att klämma ur
              sig ett förslag som när det gäller polisutbildningen får vi vänta
              ganska länge. Där kan nog Johan Linander inte lova mig något,
              men jag och vi menar att det behöver forceras här. Å det bestämdaste
              förespråkar vi en myndighet, men där är utredningen inte så klar
              och tydlig som den borde vara.
            </seg>
          </u>
          <note type="speaker" n="85df7161">
            Anf. 41 CAROLINE SZYBER (KD):
          </note>
          <u who="unknown" xml:id="i-c69dc504ad4da9cd-0" n="f4a67b3e">
            <seg n="7987fc74">
              Fru talman! Även jag vill beröra den senaste helgens händelse.
              Den visar att vi sällan vet när och hur hemskheter kan ske. Balansen
              mellan det öppna samhället och det brottsförebyggande arbetet
              måste vi ständigt arbeta med.
            </seg>
            <seg n="24c7ad23">
              Den tragiska händelsen får inte tas till intäkt för att skapa
              ett mer slutet Sverige eller leda till att människor kollektivt
              skuldbeläggs, till att hela befolkningsgrupper pekas ut som presumtiva
              brottslingar, eller till att vi gör inskränkningar i oskyldiga
              människors fri- och rättigheter.
            </seg>
            <seg n="08dcdeb9">
              Terrorism och extremism ska bekämpas och bekämpas bäst genom
              öppenhet, solidaritet och demokratiska värderingar. Nu mer än
              någonsin måste vi stå upp för det öppna samhället.
            </seg>
            <seg n="ab23c4fd">
              Fru talman! Jag går nu över till betänkandet. Denna debatt är
              mandatperiodens första budgetdebatt. Vi har i dag fått höra hur
              fel alliansregeringen gjorde förra mandatperioden och om felprioriteringar
              i denna budget. Ja, det är väl bra att kunna säga att oppositionen
              är överens om någonting. De rödgröna var verkligen inte överens
              när det kom till rättsväsendets område. Sju ynka rader bestod
              deras rättspolitik av. Dessutom speglas i dagens debatt inte den
              bild som under förra mandatperioden målades upp av oppositionen.
              Låt mig göra en återblick:
            </seg>
            <seg n="1c41f5a0">
              Förra mandatperioden sattes den ekonomiska politiken, som alla
              vet, under hård prövning. Hela världens ekonomi var i gungning.
              Det drabbade också oss här i Sverige. Ändå satsade alliansregeringen
              på rättsväsendet som har varit och är ett av våra högst prioriterade
              områden. Det tillfördes nya resurser sammantaget mer än vad som
              i modern tid satsats på rättsväsendet och detta, som sagt, under
              en ekonomisk kris.
            </seg>
            <seg n="689b67f8">
              Förra mandatperioden lade Socialdemokraterna fram skuggbudgetar
              där rättsväsendet fick mindre pengar. Hur tänker ni? Hur kan fler
              brott klaras upp när antalet poliser och domare minskar? Hur blir
              vardagen för kvinnor och män säkrare av att brottmål skjuts upp
              alternativt skrivs av?
            </seg>
            <seg n="1a3e96d2">
              Under förra mandatperioden satsade Miljöpartiet på både det ena
              och det andra i sina budgetar, och ska man försöka tyda någon
              satsning som varit bestående från år till år har det varit på
              just kriminalvården. Vad de ville göra var dock inte helt klart.
            </seg>
            <seg n="6c664541">
              När det gäller Vänstern var de redan under förra mandatperioden
              emot Alliansens polissatsningar. Jag kan inte göra annat än undra
              även när det gäller dem: Hur kan fler brott klaras upp om antalet
              poliser minskar? Menar Vänsterpartiet att tillräckligt många brott,
              eller kanske för många brott, i dag klaras upp?
            </seg>
            <seg n="411e16b2">
              Fru talman! Nog av återblick och dags att blicka framåt. När
              Alliansen nu gör en storsatsning i budgeten på rättsväsendet kommer
              oppositionen, inklusive Sverigedemokraterna, i stället fram till
              den gemensamma slutsatsen att polisen får för mycket resurser.
              En viktig förutsättning för att våra rättsvårdande myndigheter
              ska göra ett bra jobb är att de har tillräckligt med pengar och
              att det finns en långsiktighet i satsningarna.
            </seg>
            <seg n="4d5ea1de">
              På Morgan Johansson lät det som att vi har bestämt hur budgeten
              för all framtid ska se ut. Det stämmer inte. Inför utformningen
              av varje budget är det viktigt att man tar reda på vilka effekter
              tidigare satsningar har fått.
            </seg>
            <seg n="ea1f5763">
              I budgetdebatterna är det också självklart att prata lite om
              siffror. Det är nödvändigt att vi fortsätter att satsa på hela
              rättskedjan. Det gör Alliansen genom att öka anslagen för 2011
              till polisorganisationen med 400 miljoner, till åklagarväsendet
              med 40 miljoner, till Ekobrottsmyndigheten med 5 miljoner och
              till Sveriges domstolar med 100 miljoner. Kriminalvården får också
              ytterligare 100 miljoner.
            </seg>
            <seg n="1b21ea86">
              Oppositionens neddragningar på polisen kan jämföras med de 40
              miljoner extra som vi har satsat på polisens arbete mot människohandel
              och de 120 miljoner som polisen har fått för att kunna satsa på
              kampen mot den organiserade brottsligheten. Minskningen är alltså
              betydande. En neddragning om 150 miljoner på polisens verksamhet
              motsvarar en minskning med ungefär 200 poliser.
            </seg>
            <seg n="c813e8bc">
              Det är viktigt att man betonar hela rättskedjan. Om polisens
              resurser ökar blir det fler förundersökningar, och det kräver
              att åklagarväsendet, domstolsväsendet och kriminalvården också
              får resursökningar. Det är därför bra att alliansen förstärker
              hela rättskedjan. Det är viktigt att människor känner förtroende
              för rättsväsendet.
            </seg>
            <seg n="11515247">
              Rättskedjan ska präglas av effektivitet och klokt resursutnyttjande.
              En satsning inom ett område påverkar som sagt de andra delarna
              av kedjan. Men det krävs också ett samarbete med andra delar av
              samhället.
            </seg>
            <seg n="eac6b8c1">
              Nu är det viktigt att det blir fokus på struktur, effektivitet
              och arbetssätt inom rättsväsendet, inte enbart på resurser.
            </seg>
            <seg n="6908fd9b">
              Sverige ska vara ett tryggt land att leva i, oavsett vem man
              är eller var man bor. Fler poliser är en viktig åtgärd för att
              vända utvecklingen i brottsbelastade områden. En förutsättning
              för att brottsligheten ska minska är en nära samverkan inom rättsväsendet
              mellan de olika rättsvårdande myndigheterna, socialtjänst och
              andra huvudmän. Särskilt fokus kommer även fortsättningsvis att
              riktas mot mäns våld mot kvinnor, ungdomsbrottslighet samt grov
              organiserad brottslighet.
            </seg>
            <seg n="9364ee39">
              Vi kristdemokrater står för trygghet i de små gemenskaperna men
              också för en trygghet på gator och torg. Ett effektivt brottsförebyggande
              och trygghetsskapande arbete kräver en synlig och närvarande polis.
              Det behövs fler poliser i yttre tjänst.
            </seg>
            <seg n="ad986e41">
              Ett grundläggande problem i brottsutredningarna har varit polisens
              trängda arbetssituation och resursbrister, men också arbetssätt
              och organisation har behövt ses över. Det har vi varit tydliga
              med. Vi har också varit tydliga med att brottsoffers bemötande
              måste förbättras.
            </seg>
            <seg n="613e8934">
              Domstolarna arbetar genom snabb och effektiv handläggning och
              håller hög kvalitet i dömandet. Domstolarna måste vara tillgängliga
              och inom rimlig tid lösa tvister och utdöma straff. I dag kan
              det ta upp till två eller tre år innan ett brott som begåtts kommer
              upp i domstol. Hur mycket minns ett vittne efter två år, och hur
              mår ett brottsoffer som aldrig får ett avslut?
            </seg>
            <seg n="ac77bb00">
              Alliansen satsade resurser på kriminalvården, och gjorde så redan
              under förra mandatperioden, för att få en bättre kriminalvård.
              Kriminalvårdens fokus ligger på att minska återfallen. En viktig
              del i detta arbete är att bygga upp en verksamhet som kan hjälpa
              de intagna att bryta destruktiva mönster som leder till kriminalitet.
            </seg>
            <seg n="a92378d8">
              Vad gäller kriminalvården i Alliansens politik är fokus på behandling
              och rehabilitering samt att frigivning ska förberedas. Personliga
              planer för de intagna är en viktig komponent. Och vi vill att
              kriminalvården ska vara human, effektiv och säker.
            </seg>
            <seg n="a8321622">
              Kristdemokraterna vill ha en kriminalvård för alla. Med det menar
              vi att kriminalvården ska inrikta sin verksamhet på att hjälpa
              alla dem som kommer dit. Behandlingar måste utformas individuellt
              så att människor med svåra problem kan ta till sig av den vård
              som de ges möjlighet till. Med en kriminalvård för alla menar
              vi dessutom att hela samhället har nytta av en välfungerande kriminalvård.
              Om kriminalvården lyckas att hjälpa de intagna till ett bättre
              liv bidrar det till att minska brottsligheten i framtiden. Antalet
              brottsoffer krymper och Sverige blir lite tryggare.
            </seg>
            <seg n="c4bc1482">
              Fru talman! Vad är det då som har gått fel när en ung människa
              i början av sitt liv utsätter en annan ung människa för ett brott
              som kan leda till att bådas liv på ett eller annat sätt tar slut?
              Ungdomsvåldet har inte ökat, men det har inte heller minskat.
              Däremot ser vi att ungdomsvåldet har blivit grövre de senaste
              åren. Detta bör vi ta fasta på. Det gäller att man bryter den
              onda cirkeln så fort som möjligt. Problem ska inte lösas med slagsmål
              ute på skolgårdar eller ute på stan utan uppmärksammas tidigare
              av vuxenvärlden som ska ge stöd och sätta gränser. Det är vi vuxna
              som måste vara vägledande och sätta gränser och säga vad som är
              rätt och fel.
            </seg>
            <seg n="2f55965d">
              Om barn och unga hamnar fel är det viktigt med snabba reaktioner
              från föräldrar, skola, socialtjänst och polis. Det är den viktigaste
              åtgärden för att bryta en olycklig spiral som leder till grövre
              brottslighet ju längre tiden går. Därför markerar vi i Alliansen
              nu så tydligt att vi vill prioritera kampen mot ungdomsbrottsligheten.
              Allianspartierna är överens om att det behövs kraftfulla satsningar
              på rättsväsendet för att möta den våg av brottslighet som leder
              till att människor känner sig alltmer otrygga i sin vardag.
            </seg>
            <seg n="35b4acbb">
              Jag ska vara ärlig och säga att allt är långtifrån frid och fröjd
              i hela rättsväsendet. Det finns mycket kvar att göra. Jag ser
              fram emot att ta itu med en hel del av de problem som vi löser
              genom de propositioner som nu håller på att förberedas och som
              kommer att komma till riksdagen de närmaste fyra åren.
            </seg>
            <seg n="ebeb50c3">
              Det finns ett antal motioner och reservationer från Socialdemokraterna,
              Vänsterpartiet och Miljöpartiet i betänkandet. De handlar om olika
              brott som bör prioriteras. Det handlar om sexualbrott mot barn,
              våldsbrott, övergrepp mot barn, människohandel, narkotikabrott,
              hatbrott, alkoholrelaterade brott och våldtäktsbrott. Jag yrkar
              avslag på dessa motioner och reservationer. Det beror inte på
              att det inte är viktiga frågor, utan att man antingen slår in
              en öppen dörr eller att ett arbete redan pågår i någon form.
            </seg>
          </u>
          <note n="b7dc9b4b">
            Jag yrkar bifall till reservation 1 och i övrigt till utskottets
            förslag till beslut. Avslutningsvis önskar jag en god jul.
          </note>
          <note type="speaker" n="bed11065">
            Anf. 42 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-7" n="bf699860">
            <seg n="9707e5e9">
              Fru talman! Sverigedemokraterna stöder inte förslaget från S,
              V och MP om att flytta pengar från polisen till kriminalvården.
              Jag är ändå lite intresserad av att få höra svaret på följande
              fråga. Det var din allianskollega som tidigare var inne på det
              här lite mer.
            </seg>
            <seg n="a6f996cd">
              Alliansen är stolt över att man har fått 20 000 poliser till,
              och det är väldigt bra, för därmed grips fler brottslingar och
              fler blir lagförda för brott. Då undrar jag: Borde inte det ge
              större behov inom kriminalvården? Det kan jag tycka att det borde
              göra om fler brottslingar grips. Ändå verkar det som att kriminalvårdens
              underskott och kommande underskott, att döma av tidigare diskussion,
              beror på att man varit oansvarig och inte följt budgeten. Om polisen
              har gripit fler brottslingar med hjälp av de extra resurser som
              de har fått, kan det vara så att kriminalvården de facto behöver
              mer resurser för att klara av de nya åtaganden som man har fått
              genom polisen. Då undrar jag om det inte är rimligt att kriminalvården
              får mer resurser. Vi i Sverigedemokraterna lade i vår budgetmotion
              närmare en halv miljard till kriminalvården för detta syfte.
            </seg>
            <seg n="be7f75ff">
              Sedan noterar jag bara, återigen, att det verkar vara viktigare
              att inte förolämpa islam, när det gäller terrordådet i Helsingfors,
              än att adressera problemet på ett tydligt sätt, att det har att
              göra med en ideologi, en dödskult i vissa fall, som uppmanar till
              sådana här beteenden. Jag tycker att det är beklagligt att man
              väljer att prioritera att gå in för att inte förolämpa någon i
              stället för att adressera de riktiga problemen.
            </seg>
          </u>
          <note type="speaker" n="c1dc503c">
            Anf. 43 CAROLINE SZYBER (KD) replik:
          </note>
          <u who="unknown" xml:id="i-c69dc504ad4da9cd-1" n="f4a67b3e">
            <seg n="4f0b9e94">
              Fru talman! Jag förstod inte riktigt om Sverigedemokraterna reviderat
              sin syn och helt plötsligt vill satsa mer på polisen för att de
              inte fått igenom sin invandringspolitik. Men Kent Ekeroth kanske
              kan svara på det i nästa replik, för jag har inte riktigt förstått
              det.
            </seg>
            <seg n="e585de04">
              När det gäller Kriminalvården har vi satsat väldigt mycket på
              att minska antalet återfallsbrott, och det har också gett resultat.
              Det har skett genom individuella planer och en bättre utslussning.
              Det har också lett till färre återfallsbrott. På så sätt går antalet
              ned.
            </seg>
            <seg n="d67b776f">
              Vi för en nära dialog med Kriminalvården, och håller de sig inte
              inom sin budget kan man inte fortsätta att pumpa in mer pengar.
              Vi kan titta på Försvarsmakten eller åklagarväsendet och se att
              när Ekonomistyrningsverket ser över verksamheten leder det ofta
              till att man ändrar ganska mycket och kan hålla sig inom ramarna.
            </seg>
            <seg n="13333307">
              Vi följer detta, och är det någon fas som vi framför allt har
              följt är det hur det ser ut i domstolarna och hur det ser ut med
              resurserna till åklagarna. Sedan leder detta självfallet längre,
              men vi har inte sett att det har lett till så många fler intagna.
            </seg>
            <seg n="f49b3a52">
              Med tanke på att er invandringspolitik inte kommer att gå igenom
              vill jag fråga: Tror ni på riktigt att de 442 miljoner mer som
              vill anslå till Kriminalvården räcker? Det kan låta som väldigt
              mycket pengar, men jag tvivlar med tanke på att ni inte vill ha
              villkorsfrigivningar samtidigt som ni vill ha fler livstidsstraff.
              Det låter kanske som mycket pengar, men det är inte det om man
              ska låta varenda en sitta kvar för alltid.
            </seg>
          </u>
          <note type="speaker" n="02d85ec7">
            Anf. 44 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-8" n="bf699860">
            <seg n="bdb72334">
              Fru talman! Jag tolkar det så att ni tror att en minskad risk
              för återfall i brott skulle motivera att Kriminalvården inte behöver
              mer pengar trots att ni med era egna ord har gjort den största
              satsningen i mannaminne på polisen. Jag har lite svårt att se
              att den här fantastiska satsningen på att förhindra återfall skulle
              motivera att Kriminalvården inte behöver mer pengar.
            </seg>
            <seg n="29196aff">
              Nej, vi reviderar inte vår tidigare ståndpunkt. Vi kommer att
              hålla fast vid att lägga ned våra röster i omröstningen senare
              eftersom vi inte har fått igenom en minskning av invandringen,
              såsom jag tidigare anförde.
            </seg>
            <seg n="d138af3f">
              Jag fick ingen kommentar till detta med islam och om att adressera
              problemet tydligt, men det får väl gå.
            </seg>
            <seg n="8cc0232a">
              När det gäller detta att man skulle kunna effektivisera Kriminalvården,
              precis som alla andra myndigheter, tror jag att det finns effektiviseringsmöjligheter
              inom alla myndigheter i Sverige. Men av den föredragning vi fick
              i utskottet framgick det att man hade en beläggning på 98 procent
              i vissa häkten. Det verkar inte helt orimligt att det finns behov
              inom Kriminalvården som bör åtgärdas och som säkert har att göra
              med de extra resurser till polisen som har tillkommit på senare
              tid. Det verkar inte helt orimligt att så skulle vara fallet.
            </seg>
            <seg n="1cec21cc">
              Jag tror att det var någon fråga från dig som jag glömde bort,
              men den får vi ta en annan gång i så fall.
            </seg>
          </u>
          <note type="speaker" n="666d3334">
            Anf. 45 CAROLINE SZYBER (KD) replik:
          </note>
          <u who="unknown" xml:id="i-5fd090574785687a-0" n="f4a67b3e">
            <seg n="e7af1c48">
              Fru talman! Vi ser också polisen som en väldigt viktig del i
              det brottsförebyggande arbetet. Satsar man på polisen kan det
              också leda till en minskad brottslighet. Vi står fast vid att
              med de satsningar som vi har gjort nu ser man hela rättskedjan.
              Vi är beredda att revidera detta även om det är en långsiktig
              satsning.
            </seg>
            <seg n="9c5e9256">
              Vi fokuserar på att motverka återfallsbrott, och vi har den människosynen
              att vi tycker att alla har rätt till en andra chans. Det ska utdömas
              ett straff för brottsoffrets och för gärningsmannens skull. Där
              är vi överens, men sedan tycker vi att alla har rätt till en andra
              chans och att man inte ska dömas för resten av livet. I er retorik
              låter det som om ni tycker att är man en gång brottsling är man
              det för alltid. Det tycker jag är väldigt speciellt.
            </seg>
            <seg n="087fd826">
              Den människosynen visar ni också när ni försöker plocka politiska
              poäng på en väldigt tragisk händelse som har skett i centrala
              Helsingfors. Den kunde ha lett till en mycket värre situation
              med fler dödsoffer än vad som nu var fallet.
            </seg>
            <seg n="ad2fd114">
              Vi säger att man måste se varje gärningsman och varje händelse
              för sig. Att man har gjort någonting i en religions namn behöver
              inte betyda att religionen i sig uppmanar till det eller vill
              att det ska vara resultatet.
            </seg>
            <seg n="f42cdff1">
              Jag håller med Lena Olsson i det hon sade tidigare. Det är väldigt
              viktigt att vi inte talar om vi och de. De stora världsreligioner
              som vi har i världen har mer med varandra att göra än vad ni ibland
              försöker göra gällande. Ibland underbygger ni en konflikt som
              faktiskt inte finns.
            </seg>
          </u>
          <note n="3ef59df8">
            Anf. 46 ULRIKA KARLSSON i Uppsala (M):
          </note>
          <u who="unknown" xml:id="i-f712b34286eb5590-0" n="f4a67b3e">
            <seg n="6867315e">
              Fru talman! Kärnan i ett demokratiskt samhälle är tanken om alla
              människors lika värde och tanken om alla människors rätt till
              frihet. Det är med människans frihet att utvecklas som vi lägger
              grunden för ett öppet, demokratiskt samhälle.
            </seg>
            <seg n="da90ecc4">
              Få saker är så frihetsinskränkande som våld och brott. Därför
              är en fungerande brottsbekämpning ett av samhällets bästa skydd
              till försvar för människors frihet och trygghet. Att leva i skuggan
              av våld och brott är kanske den största frihetsinskränkning som
              en människa kan uppleva.
            </seg>
            <seg n="5a8264d7">
              Fru talman! Jag kommer att uppehålla mig vid Riksrevisionens
              rapport om hanteringen av mängdbrott. Mängdbrott drabbar människor
              i deras vardag. Mängdbrotten utgör den största delen av den totala
              brottsligheten. Ungefär tre fjärdedelar av den totala brottsligheten
              i vårt land är mängdbrott. De drabbar väldigt många människor.
              Mängdbrotten medför ofta en betydande skada för den enskilde och
              för samhället i stort även om brottet i sig inte räknas till de
              allvarligaste brotten.
            </seg>
            <seg n="59603c99">
              Vad är då mängdbrott? Till dem kan vi räkna stölder av och stölder
              ur bilar, cykelstölder, butiksrån, inbrott, skadegörelse, klotter,
              bedrägerier, misshandel, grov olovlig körning och rattfylleribrott,
              för att nämna några.
            </seg>
            <seg n="fae965a2">
              Under den senaste mandatperioden har en hel del gjorts för att
              förbättra polisens och det övriga rättsväsendets förutsättningar
              att utreda, lagföra och beivra mängdbrott. Samtidigt måste jag
              tillstå att det återstår väldigt mycket att göra i den här delen.
              Handläggningstiderna är fortfarande alltför långa, och andelen
              brott som klaras upp är alltför låg.
            </seg>
            <seg n="7ecfb11e">
              I maj 2009 gav därför regeringen Rikspolisstyrelsen, Åklagarmyndigheten
              och Domstolsverket i uppdrag att gemensamt vidta åtgärder för
              att mängdbrott ska klaras upp snabbare och att fler mängdbrott
              ska klaras upp genom ökad effektivitet och förbättrad samverkan.
              I uppdraget som regeringen gav ingick att samtliga myndigheter
              skulle redogöra för vilket utvecklingsarbete som bedömdes nödvändigt
              för en effektivare mängdbrottshantering, och om det fanns behov
              av författningsändringar skulle detta redovisas särskilt. Detta
              slutredovisades i maj 2010.
            </seg>
            <seg n="a97b2f0f">
              Jag nämner detta därför att jag delar Socialdemokraternas, Vänsterpartiets
              och Miljöpartiets inriktning i reservation nr 42 där de vill ge
              ett tillkännagivande till regeringen att följa upp Riksrevisionens
              rekommendationer. Men i den här reservationen slår Socialdemokraterna,
              Vänsterpartiet och Miljöpartiet in öppna dörrar. Regeringen har
              agerat och kommer fortsatt att agera. Rikspolisstyrelsen, Åklagarmyndigheten
              och Domstolsverket har på regeringens uppdrag lagt fram en rad
              bedömningar och förslag på åtgärder i syfte att öka effektiviteten
              och förbättra samverkan i hanteringen av mängdbrott. Jag och majoriteten
              i utskottet utgår ifrån att de här åtgärderna vidtas inom berörda
              myndigheter.
            </seg>
            <seg n="e6d88735">
              Dessutom anger regeringen att en särskild utredare ska göra en
              översyn av brottsmålsprocessen i syfte att överväga åtgärder för
              att skapa ett mer ändamålsenligt brottsmålsförfarande.
            </seg>
            <seg n="585662c1">
              Vi delar inriktningen i reservationen, men med den slår man,
              som sagt, in öppna dörrar.
            </seg>
            <seg n="00e1b943">
              Fru talman! Jag vill också säga någonting om den diskussion som
              har kommit upp med anledning av den händelse som skedde i helgen.
              Terrorism förekommer med olika förtecken. Det handlar om religiösa,
              separatistiska och ideologiska förtecken.
            </seg>
            <seg n="6dbea32b">
              Majoriteten av de terrordåd som begås i Europa har snarare separatistiska
              än islamistiska eller religiösa förtecken. Det är framför allt
              Spanien och Frankrike som har den största delen terrordåd i Europa.
            </seg>
            <seg n="e9f7917c">
              Terrorism är en allvarlig verksamhet, något som vi ser allvarligt
              på. Den ska bekämpas effektivt och rättssäkert. Vi har gett polisen
              fler verktyg för att kunna bekämpa terrorbrott, att utreda och
              förebygga terrordåd. Samtidigt måste det naturligtvis ske med
              respekt för det demokratiska, öppna samhället. Man får inte kränka
              de demokratiska värden som kampen mot terrorism är satt att värna.
            </seg>
            <seg n="ac78675f">
              Det som vi såg hända i lördags vet vi inte särskilt mycket om.
              Vi vet till exempel inte om det fanns medhjälpare. Det vi kan
              utgå från är att det var en enskild persons vansinnesdåd. Genom
              att sätta likhetstecken mellan islam och terrorism går man onda
              krafters ärenden. Man tillskriver en ytterst liten, men ack så
              farlig, extremgrupp större styrka och kraft än den egentligen
              har. Det handlar om mycket få islamistiska extremister, men terrordåden
              tillskrivs hela det islamistiska kollektivet.
            </seg>
            <seg n="c033c65b">
              För en vecka sedan kom jag hem från Indonesien. Det är ett land
              med världens största andel muslimer av befolkningen. Jag hade
              många intressanta samtal, framför allt om tolerans. Jag var där
              för att berätta om det arbete som pågår i Yttrandefrihetskommittén
              där jag är ledamot. Jag talade om yttrandefrihet. Det jag lärde
              mig om islam av de imamer jag träffade var mycket intressant.
              Jag vänder mig starkt emot att man sätter likhetstecken mellan
              islam och terrorism, och jag vill därför i denna debatt föra in
              att islam är en icke-våldsbejakande religion. Sedan finns det
              en del människor som har kidnappat den religionen för sina egna
              syften, och det är ett hot mot den öppna, demokratiska staten.
            </seg>
          </u>
          <note n="055e460a">
            Med detta, fru talman, vill jag yrka bifall till reservation
            1 och i övrigt till utskottets förslag i betänkandet.
          </note>
          <note type="speaker" n="a127666b">
            Anf. 47 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-628fc686077a6faa-0" n="bf699860" next="i-bc5acd6824b9c711-0">
            <seg n="6704f878">
              Fru talman! Jag hade inte tänkt begära replik i islamfrågan igen,
              men eftersom Ulrika Karlsson tog upp den känner jag mig tvungen
              att göra det.
            </seg>
            <seg n="60758678">
              Vi har under lång tid haft otaliga händelser som visar på islams
              syn på demokrati och på kvinnors rättigheter, men det har inte
              funnits någon muslimsk demokrati som förespråkat exempelvis kvinnors
              jämställdhet.
            </seg>
            <seg n="63a3f257">
              Ulrika Karlsson tog Indonesien som exempel. Vissa brukar ta upp
              Malaysia och andra Turkiet. Det är de tre exemplen som brukar
              tas upp. Det är ganska intressanta exempel med tanke på att Indonesiens
              första identitet inte är den muslimska, utan de har en indonesisk
              kultur, en annan stamkultur. Man kan titta på Acehprovinsen i
              Indonesien. Där har islam verkligen fått fäste, och där ser man
              hur det går när islam tar över.
            </seg>
            <seg n="ea46ce31">
              Vi har sett Vilks, vi har sett Muhammedteckningarna, vi har sett
              vad som hände när Salman Rushdie förolämpade islam. Varför är
              det så? Jag hörde att det inte är mainstreamislam utan någonting
              extremt, att någon kidnappat islam. När det gäller sharialagarna
              råder det konsensus mellan sunni och shia. Det gäller de allra
              mest centrala frågorna beträffande sharia, bland annat att de
              som förolämpar profeten Muhammed ska dö. Så står det i sharialagarna,
              klart och tydligt. Det är lagtexter som religiösa lärda auktoriteter
              inom sunni och shia, vilket motsvarar 99 procent av de så kallade
              muslimerna, är överens om. De har varit överens under väldigt
              många år. Att då stå här och säga att mittfåran i islam är fredlig
              och att det bara är några extremister som har kidnappat den, när
              det står att läsa, svart på vitt, vad sharialagarna säger, förstår
              jag inte. Det är mittfåran i islam. Det är någonting som praktiserats
              under lång tid och praktiseras också i dag.
            </seg>
            <seg n="32f77173">
              Vi kan se på opinionsundersökningar. Tyvärr har det inte gjorts
              några sådana i Sverige på samma sätt som i England, men där finns
              ett ganska stort stöd för självmordsbombningar, för sharialagar,
              för införande av kalifatet och så vidare. Det gjordes, som jag
              nämnde tidigare, en liknande undersökning i sex muslimska länder.
              75 procent ansåg att man ska döda dem som förolämpar Muhammed,
              och 81 procent ansåg att man ska stena dem som har sex utanför
              äktenskapet. Sedan får vi höra att det fredliga islam är kidnappat
              av extremisterna! Det håller inte för fem öre.
            </seg>
          </u>
          <note n="d8437615">
            Anf. 48 TREDJE VICE TALMANNEN:
          </note>
          <u who="kent_ekeroth_3b89d3" xml:id="i-bc5acd6824b9c711-0" n="bf699860" prev="i-628fc686077a6faa-0">
            <seg n="b91deb27">
              Jag vill påminna om att debatten handlar om utgiftsområde 4 Rättsväsendet.
            </seg>
            <seg n="991f97a1">
              Fru talman! Jag ska försöka säga någonting om den kommentaren;
              jag uppfattade ingen fråga från Kent Ekeroth.
            </seg>
            <seg n="b3dc4279">
              Det är många som är muslimer på det här jordklotet. Av alla muslimer
              på detta jordklot är det mycket få som tillämpar sharialagarna
              som sådana. Jag har invändningar mot sharialagarna i sig. Stening
              är ett allvarligt brott och kränker de mänskliga fri- och rättigheterna.
              Naturligtvis är det så, och jag tar upp kampen mot det. Men jag
              tar också upp kampen mot dem som sätter likhetstecken mellan islamistisk
              extremism och islam.
            </seg>
            <seg n="3f421bf5">
              Man kan inte säga att alla muslimer är lika. Alla muslimer är
              olika. Många av mina vänner som är muslimer är väldigt sekulariserade;
              de går inte ens i moskén. De är precis lika mycket muslimer som
              jag är kristen, och jag går inte särskilt ofta i kyrkan ska jag
              erkänna. Så ser det ut. Även vi kristna är olika. Det står många
              saker i Bibeln som vi inte accepterar i dag, och det finns många
              saker som inte accepteras av grupper inom islam.
            </seg>
            <seg n="c2b1900b">
              Därför måste jag fråga Kent Ekeroth: Hur ser du egentligen på
              muslimer? Är alla lika?
            </seg>
          </u>
          <note n="66db005c">
            Anf. 49 ULRIKA KARLSSON i Uppsala (M) replik:
          </note>
          <note type="speaker" n="cb47134e">
            Anf. 50 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-628fc686077a6faa-1" n="bf699860" next="i-bc5acd6824b9c711-1">
            <seg n="37292411">
              Fru talman! Sekulariserade muslimer och sekulariserade kristna
              är intressanta begrepp. Att vara sekulariserad troende går inte
              ihop. Begreppet är intressant, för antingen är man troende eller
              så är man det inte. Det finns ingenting annat. Ulrika Karlssons
              vänner säger sig vara muslimer men inte tro på islam. Är de muslimer,
              kan man undra.
            </seg>
            <seg n="df9edd61">
              Jag har skrivit många texter om jämförelsen mellan Bibeln och
              Koranen. Det finns avsevärda skillnader mellan dessa två böcker,
              hur de används, hur de är skrivna och av vem de anses vara skrivna,
              i vilket sammanhang och så vidare. Det finns stora skillnader
              mellan Koranen och Bibeln. Koranen anses till exempel vara Guds
              direkta ord medan Bibeln är skriven av människor som av den gud
              de tror på dessutom inte anses vara ofelbara. Det finns alltså
              stora teologiska skillnader mellan dessa två böcker. Det gäller
              också den vikt man ska tillskriva dem och hur de ska tolkas och
              behandlas.
            </seg>
            <seg n="a64ac30a">
              Jag ska besvara frågan om hur jag ser på muslimer och om alla
              muslimer är likadana. Jag talar allt som oftast inte om muslimer
              utan jag talar om islam som ideologi, precis som jag talar om
              nationalsocialismen som ideologi eller kommunismen som ideologi
              eller vad det nu kan vara. När man talar om terrordåd, som detta
              trots allt handlar om, måste man inse att precis som andra brott
              i historien har drivits av ideologier drivs även de händelser
              som äger rum i Sverige, England, Spanien, New York, runt om i
              världen, av en ideologi. Det var det jag vände mig mot i det tidigare
              anförandet, och i andra anföranden, alltså oviljan att inse att
              de drivs av en ideologi, i det här fallet av islam. Det är det
              enda jag vill ska komma upp till debatt i Sverige, och det hoppas
              jag verkligen att det gör inom kort för att inte förvärra situationen
              ytterligare.
            </seg>
          </u>
          <note n="193a3d40">
            Anf. 51 ULRIKA KARLSSON i Uppsala (M) replik:
          </note>
          <u who="kent_ekeroth_3b89d3" xml:id="i-bc5acd6824b9c711-1" n="bf699860" prev="i-628fc686077a6faa-1">
            <seg n="accc0026">
              Fru talman! Jag vill vara tydlig med att alla extremistiska grenar,
              oavsett om de är religiösa, ideologiska, separatistiska eller
              etniska, är ett hot mot det öppna, demokratiska samhället, och
              det förenar dem. Vänsterextrema grupper, islamistiska extremister,
              högerextrema grupper är alla förenade i ett hot mot det öppna,
              demokratiska samhället. Vi måste stå emot dem, men vi får inte
              göra de små, isolerade grupperna starkare än vad de egentligen
              är genom att sätta likhetstecken mellan de små extremistgrupperna
              och det stora kollektivet som sådant. Alla är olika inom religionen
              islam.
            </seg>
            <seg n="f3c8e72c">
              Med detta, fru talman, sätter jag punkt för diskussionen.
            </seg>
          </u>
          <note type="speaker" n="e8204909">
            Anf. 52 HELENA BOUVENG (M):
          </note>
          <u who="helena_bouveng_ff3fea" xml:id="i-8acaf48f5f0e12be-0" n="0f8e04ec">
            <seg n="91bee39a">
              Fru talman! Jag tänkte ägna dessa minuter åt Riksrevisionens
              rapport beträffande inställda huvudförhandlingar i brottmål.
            </seg>
            <seg n="164a40d9">
              Att nästan var fjärde huvudförhandling i brottmål i landets tingsrätter
              ställs in är naturligtvis inte acceptabelt. Det är ett problem
              som inte enbart kostar oerhört mycket pengar utan också leder
              till att tiden mellan brott och huvudförhandling blir lång, vilket
              leder till sämre minnesbilder.
            </seg>
            <seg n="ed9cbcf1">
              Den utdragna processen är också fruktansvärd för brottsoffret
              som under denna tid har svårt att gå vidare. Utdragna processer
              minskar också allmänhetens förtroende för rättsväsendet.
            </seg>
            <seg n="10524da9">
              Enligt rapporten är detta tyvärr inte något nytt fenomen. Det
              har funnits de senaste 15 åren, något som alliansregeringen har
              uppmärksammat och tagit på allvar. Under den föregående mandatperioden
              genomfördes reformen En modernare rättegång, vilket möjliggjorde
              att vittnesförhör numera kan ske via videolänk, även om detta
              inte alltid är önskvärt. Bara för några veckor sedan antog riksdagen
              en ny lag om delgivning, en lag som tillåter auktoriserade delgivningsföretag,
              större möjlighet att använda elektronisk kommunikation och framför
              allt att ett större ansvar tas av parterna att bevaka handlingar
              som domstolen och andra myndigheter skickar i pågående mål och
              ärenden.
            </seg>
            <seg n="0aad6981">
              Detta är något som domstolarna länge har efterfrågat och som
              man tror kommer att resultera i att betydligt färre förhandlingar
              ställs in. Om detta är tillräckligt eller inte vet vi inte i dag.
            </seg>
            <seg n="9a9488fa">
              Att myndigheterna sinsemellan samarbetar bättre och att finna
              strukturella lösningar för att förhindra inställda förhandlingar
              går säkert. Men enligt rapporten uppger både domare och domstolschefer
              att gällande lagstiftning trots allt medger olika åtgärder för
              att i möjligaste mån undvika att inställa förhandlingar. Frågan
              är om möjligheterna används i den utsträckning som lagen och ramarna
              medger.
            </seg>
            <seg n="ea64d937">
              Fru talman! Jag tänker inte minst på resonemanget beträffande
              dömande i utevaro. I dag är det i Sverige möjligt att döma i utevaro
              när påföljden maximalt kan bli tre månaders fängelse. I Riksrevisionens
              rapport framgår det att mindre erfarna domare kan tänkas vara
              mindre benägna att använda sig av den möjligheten. I dag är det
              inte praxis att använda sig av den möjligheten.
            </seg>
            <seg n="8fffa960">
              Jag kan nog tycka att ett sådant steg vore i rätt riktning. Det
              är inte okej för en tilltalad att helt enkelt inte dyka upp. Kostnaderna
              för skattebetalarna, långa handläggningstider som leder till minskat
              förtroende för rättsväsendet och lidande för brottsoffret är för
              höga kostnader att betala.
            </seg>
            <seg n="50d3bce3">
              Regeringen har nu också tillsatt en utredning som ska se över
              brottmålsprocessen och redovisa arbetet i september 2012. Det
              är ett tag till dess, och därför är det så viktigt att i den närmaste
              framtiden använda de möjligheter som faktiskt finns.
            </seg>
            <seg n="13a5b601">
              Utredaren har fått direktiv om att överväga hur risken för inställda
              förhandlingar kan minskas. Här ingår att titta på hur den tilltalade
              och andra som delgetts kallelse till förhandling faktiskt kommer
              till förhandlingen.
            </seg>
            <seg n="b5e480b0">
              Utredaren har vidare fått uppdraget att eventuellt utvidga möjligheten
              att avgöra ett brottmål i den tilltalades utevaro, exempelvis
              att kunna döma i utevaro när fängelsestraffet kan bli maximalt
              sex månader i stället för dagens tre månader. I flera andra europeiska
              länder använder man sig redan av den möjligheten. De lagmän och
              domare jag har träffat menar att det skulle vara fullt möjligt
              även i Sverige utan att rättssäkerheten sätts ur spel.
            </seg>
            <seg n="7ea368f8">
              För egen del, fru talman, ser jag fram emot de förslag som utredaren
              kommer fram till. Innan dess kan jag inte nog understryka vikten
              av ett bra samarbete myndigheter emellan, att i hög grad ta vara
              på möjligheten att döma i utevaro och att den nya delgivningslagen
              får önskad effekt. Inställda förhandlingar i brottmål måste minimeras,
              inte minst för brottsoffrens skull och för tilltron till rättsväsendet.
            </seg>
          </u>
          <note type="speaker" n="3703d634">
            Anf. 53 PATRICK RESLOW (M):
          </note>
          <u who="patrick_reslow_8e86e4" xml:id="i-88642f59c175f944-0" n="bc60e7f9">
            <seg n="da167ba9">
              Fru talman! Den grova organiserade brottsligheten har blivit
              ett allt större problem för det svenska rättsväsendet. Utmärkande
              för denna brottslighet är att den ofta är gränsöverskridande,
              välorganiserad och leds av en grupp kriminella som inte alltid
              själva utför de faktiska kriminella gärningarna. Narkotikabrott,
              rån, grova stölder, vapensmuggling och människohandel är några
              av de brottstyper som den organiserade brottsligheten inriktar
              sin verksamhet mot.
            </seg>
            <seg n="f29b59df">
              De brottsbekämpande myndigheterna ställs inför helt nya utmaningar
              i den värld av öppenhet och gränslöshet som präglar inte minst
              Europa. Det traditionella polisarbetet måste i allt större utsträckning
              kompletteras med avancerad spaning, underrättelseinhämtning samt
              internationellt polissamarbete.
            </seg>
            <seg n="5d70455a">
              I början av förra mandatperioden tog alliansregeringen initiativ
              till en nationell mobilisering för att bekämpa just den grova
              organiserade brottsligheten. Denna satsning har inneburit att
              det nu finns 200 poliser vid nio särskilda aktionsgrupper som
              enbart arbetar med denna uppgift. Det har också skapats åtta regionala
              underrättelsecentrum och ett nationellt underrättelsecentrum för
              utbyte av information. Verksamheten har således samlats i en tydlig
              organisation, vilket är en nödvändig förutsättning för att effektivt
              kunna bekämpa den organiserade brottsligheten.
            </seg>
            <seg n="3ad4ad61">
              Ett sådant regionalt centrum är placerat i min egen valkrets,
              Malmö. Malmö är en starkt segregerad stad med hög arbetslöshet
              i vissa områden. Men det är också en stad som med sin närhet till
              kontinenten är särskilt utsatt för grov organiserad brottslighet.
              Under senare år har den organiserade handeln med narkotika, vapen
              och människor ökat påtagligt i Malmö. Narkotika är vanligt förekommande
              i skolorna, och det finns nu en tendens till att även vapen tränger
              sig in i skolvärlden.
            </seg>
            <seg n="a81f88c7">
              Dessa signaler måste tas på yttersta allvar. En redan segregerad
              stad tenderar att bli än mer segregerad. Just närheten till kontinenten
              gör också att det är av yttersta vikt att förstärka samarbetet
              med andra länder för att förhindra de här tendenserna och att
              också förstärka samarbetet med andra länders myndigheter. Inte
              minst gäller detta det omedelbara närområdet, det vill säga Danmark,
              Tyskland, Polen och Baltikum.
            </seg>
            <seg n="e706c104">
              I Malmö har vi också upplevt hur den grova organiserade brottsligheten
              tenderar att bryta sig loss från att vara interna uppgörelser
              mellan kriminella gäng till att faktiskt drabba, eller riskera
              att drabba, oskyldiga civila. Jag tänker främst på de avrättningar
              som ägt rum i folksamlingar på öppen gata, på ljusan dag, mitt
              i centrala Malmö. Följden av detta är att det skapas en otrygghetskänsla
              bland medborgarna, vilket också innebär en stark begränsning av
              den personliga friheten. Det här är en allvarlig utveckling.
            </seg>
            <seg n="17dbc10e">
              Ett särskilt allvarligt problem med den organiserade brottsligheten
              är rekryteringen av medlemmar till kriminella gäng. I Malmö finns
              flera exempel på hur kriminella gäng rekryterar nya medlemmar
              på skolorna, oftast minderåriga och därmed inte straffmyndiga,
              som kan utföra brottsliga handlingar. För dessa nyrekryterade,
              unga medlemmar är risken för att fastna i en kriminell livsstil
              synnerligen allvarlig och överhängande, allt medan de verkliga
              hjärnorna bakom brotten gömmer sig.
            </seg>
            <seg n="4d8addb1">
              Det är viktigt att dessa kriminella grupperingar bryts upp och
              att nyetableringen stoppas. Detta har också varit huvudföremålet
              i utredningen Kriminella grupperingar motverka rekrytering och
              underlätta avhopp (SOU 2010:15). Det är bra att alliansregeringen
              lägger fokus på denna viktiga uppgift.
            </seg>
            <seg n="3e481937">
              Fru talman! En av de främsta drivkrafterna för den grova organiserade
              brottsligheten är ekonomisk vinning. Inte minst för narkotikabrotten
              är detta karaktäristiskt. Det är därför positivt att alliansregeringen
              beslutat tillsätta en utredning som ska se över bland annat kriminaliseringen
              av penningtvätt. Om möjligheterna att tjäna pengar försvåras är
              det också troligt att verksamheten inte anses vara tillräckligt
              attraktiv.
            </seg>
            <seg n="2a27a982">
              Om arbetet med att bekämpa den grova organiserade brottsligheten
              ska lyckas fullt ut krävs emellertid också nya regler för inhämtning
              av information. Alliansregeringen har därför aviserat en utredning
              av just en förenkling och förbättring av möjligheten för myndigheter
              att effektivt utbyta information.
            </seg>
            <seg n="7abe9884">
              I viss utsträckning har området redan reformerats. I den nya
              polisdatalag som träder i kraft i mars 2012 ges polisen möjligheter
              att trots sekretess lämna ut vissa uppgifter till andra brottsbekämpande
              myndigheter. Liknande möjligheter finns för Tullverket. Det är
              därför bra att alliansregeringen nu även ser över andra brottsbekämpande
              myndigheters möjligheter att avge och erhålla information.
            </seg>
          </u>
          <note n="f77eb04a">
            Fru talman! Jag instämmer härmed i tidigare anförda yrkanden
            om bifall till reservation 1 samt bifall till förslaget i betänkandet.
          </note>
          <note type="speaker" n="c7e1815a">
            Anf. 54 CARL-OSKAR BOHLIN (M):
          </note>
          <u who="carl-oskar_bohlin_165556" xml:id="i-21d743bb9ba89ce2-0" n="e5b42e8e" next="i-e5c08c6b884baf91-0">
            <seg n="9e660308">
              Fru talman! Vi står här i dag för att debattera det som brukar
              kallas för samhällets ryggrad. Det är en ryggrad som under 90-talets
              slut och 00-talets början har varit illa krökt och kuvad under
              hård belastning. Uteblivna satsningar gjorde att allt färre i
              rättskedjan hade att lösa och bekämpa allt fler brott.
            </seg>
            <seg n="8e4cc858">
              Väldigt mycket har dock hänt de senaste fyra åren, och det finns
              anledning att tala om ett paradigmskifte i svensk rättspolitik,
              framför allt när det gäller synen på rättsväsendets betydelse.
            </seg>
            <seg n="510b0f44">
              Fru talman! Det brukar heta rak i ryggen som en fura. Frågan
              är om vi inte kommer att läsa rak i ryggen som en ask när vi tittar
              tillbaka i historieböckerna.
            </seg>
            <seg n="4f7097ad">
              Alliansen har satsat på bred front över hela rättskedjan i en
              omfattning som saknar motstycke i svensk modern historia. Ett
              gott rättsväsen, fru talman, statueras dock inte bara av en stor
              budgetram utan också av effektivitet i rättskedjan.
            </seg>
            <seg n="fa2963e1">
              Signifikativt för en effektiv rättskedja är korta handläggningstider
              och en hög uppklarandegrad av brottslighet. En förutsättning för
              att detta ska kunna ske är en god balans och medelsfördelning
              mellan de olika brottsbekämpande myndigheterna. En av de viktigaste
              pusselbitarna i detta avseende har varit Alliansens kraftfulla
              satsning på att öka antalet poliser. Vi har nu nått 20 000 poliser,
              vilket är 3 000 fler än för fyra år sedan.
            </seg>
            <seg n="e6322b5d">
              Jag är själv uppvuxen i Borlänge. Det är en stad som på ett mycket
              tydligt och konkret sätt fått erfara Socialdemokraternas bristande
              satsningar på polisiära resurser. Oskyldiga människor fick sätta
              livet till när gatuvåldet ökade och Borlänge blev en populär samlingsplats
              för kriminella gäng och grupperingar. I Borlänge, som på så många
              andra platser runt om i Sverige, uppstod dessa gäng i avsaknad
              av en tydlig reaktion från samhället när unga människor lockades
              in i kriminalitet.
            </seg>
            <seg n="2dafdfde">
              Anledningen till att jag lyfter fram detta exempel är att den
              beskrivna situationen är symtomatisk för ett samhälle som inte
              tidigt reagerar mot ungdomar som hamnar snett och bryter mot våra
              gemensamma normer. En ung människas kriminella bana löper stor
              risk att accelerera om man inte tydligt möts av en tidig reaktion.
            </seg>
            <seg n="10b6b6af">
              En av grundförutsättningarna för att bryta denna trend har varit
              just Alliansens satsningar på polisväsendet. Det här är en satsning
              som en samlad opposition nu vill montera ned. Motiven för detta
              får anses som ganska luddiga, möjligen med undantag för att det
              som är tydligt är att deras sparförslag totalt saknar underbyggnad.
              Ett sparbeting på den första instansen i rättskedjan kommer ovillkorligen
              att leda till att vi får ökade handläggningstider och förseningar
              i hela rättskedjan.
            </seg>
            <seg n="74d4dfb7">
              Fru talman! Vägvalet i denna del är i allt väsentligt tydligt.
              Oppositionen vill tillbaka till 2006. Vi fortsätter framåt.
            </seg>
          </u>
          <note n="52ea9313">
            Ajournering
          </note>
          <note n="dc9d972b">
            Kammaren beslutade kl. 15.22 på förslag av tredje vice talmannen
            att ajournera förhandlingarna till kl. 15.30 då votering skulle
            äga rum.
          </note>
          <u who="carl-oskar_bohlin_165556" xml:id="i-e5c08c6b884baf91-0" n="e5b42e8e" prev="i-21d743bb9ba89ce2-0">
            <seg n="1e364684">
              Återupptagna förhandlingar
            </seg>
          </u>
          <note n="5a12f631">
            Förhandlingarna återupptogs kl. 15.30.
          </note>
          <note n="ec5215fa">
            15 § Beslut om ärenden som slutdebatterats den 9 december
          </note>
          <note n="c9c7c2b1">
            Punkt 1
          </note>
          <note n="35a04d40">
            Punkt 6
          </note>
          <note n="240d3a48">
            Punkt 7
          </note>
          <note n="6049c97d">
            Punkt 9
          </note>
          <note n="0bca6ec6">
            Punkt 11
          </note>
          <note n="ab0dd702">
            Punkt 15
          </note>
          <note n="3d7b84b2">
            Punkt 16
          </note>
          <note n="822fded4">
            Övriga punkter
          </note>
          <note n="c9c7c2b1">
            Punkt 1
          </note>
          <note n="f26be38e">
            Punkt 2
          </note>
          <note n="1ea86030">
            16 § Beslut om ärenden som slutdebatterats den 13 december
          </note>
          <note n="c9c7c2b1">
            Punkt 1
          </note>
          <note n="308cb7b2">
            Punkt 3
          </note>
          <note n="240d3a48">
            Punkt 7
          </note>
          <note n="822fded4">
            Övriga punkter
          </note>
          <note n="35a04d40">
            Punkt 6
          </note>
          <note n="092a21e8">
            Punkt 12
          </note>
          <note n="822fded4">
            Övriga punkter
          </note>
          <note n="c9c7c2b1">
            Punkt 1
          </note>
          <note n="308cb7b2">
            Punkt 3
          </note>
          <note n="383401f6">
            Punkt 4
          </note>
          <note n="822fded4">
            Övriga punkter
          </note>
          <note n="008ed3dc">
            17 § (forts. från 14 §) Rättsväsendet (forts. JuU1)
          </note>
          <note type="speaker" n="f4883749">
            Anf. 55 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-de609b626276841c-0" n="4730447c">
            <seg n="f4597f80">
              Fru talman! I maj 2008 skrev jag i Svenska Dagbladet på typiskt
              uppfordrande ledarskribentvis att Riksrevisionen borde rycka ut
              och granska vad Brottsförebyggande rådet egentligen sysslar med.
            </seg>
            <seg n="0d8a567b">
              Bakgrunden till min irritation var att Brå inte klarade att leverera
              ett begripligt svar på den raka frågan om ungdomsbrottsligheten
              hade ökat eller minskat. I stället hänvisade regeringens expertmyndighet
              i fråga om brottsstatistik till obegripliga datakällor och indikatorer
              som jag inte var människa att förstå mig på. Jag undrade om Bråcheferna
              själva fattade vad siffrorna innebar. Eller ville man, hemska
              tanke, dölja någon obehaglig sanning? För det minsta man kan begära
              av en statistikmyndighet är väl ändå att den kan presentera sin
              statistik på ett hyfsat begripligt sätt?
            </seg>
            <seg n="fbb72ce1">
              För mig föll det sig därför ganska naturligt att jag i en av
              mina första motioner som ny riksdagsledamot upprepade önskemålet
              om en översyn av Brottsförebyggande rådets verksamhet ja, detta
              särskilt som regeringen, och riksdagen, nästa år vill plussa på
              Brås budget med ytterligare 6 miljoner kronor. Visst kan det tyckas
              vara en spottstyver jämfört med rättsväsendets budgetram på uppemot
              37 miljarder nästa år. Men då ska man samtidigt komma ihåg att
              6 miljoner mer till Brå faktiskt innebär en anslagsökning på nära
              10 procent.
            </seg>
            <seg n="eabec820">
              Fru talman! Skattebetalarna vill att Brottsförebyggande rådet
              ger sina uppdragsgivare valuta för pengarna, valuta i form av
              effektivare brottsförebyggande arbete inom polisen och bättre
              kunskaper om vilka polismetoder som fungerar och om hur brottsligheten
              på olika områden utvecklas över tid. Men är det verkligen så här?
              Ger Brå skattebetalarna valuta för pengarna? Nej, det anser inte
              riksrevisorerna heller.
            </seg>
            <seg n="ce09342a">
              I en granskningsrapport från den 3 november sågar Riksrevisionen
              polisens brottsförebyggande arbete på bred front. En tung orsak,
              som pekas ut, till att ambitionen med polisens arbete inte har
              uppnåtts är just Brå.
            </seg>
            <seg n="80d93e7f">
              När regeringens egen expertmyndighet inte klarar att förse lagstiftare,
              poliser, forskare, journalister och beslutsfattare med ett korrekt
              och begripligt faktaunderlag så att vi kan analysera brottsligheten
              och dra rätt slutsatser om dess omfattning och vad som behöver
              göras från politiskt håll, bland annat, är det hög tid att reagera.
              Och det är precis vad regeringen har gjort. Det känns skönt för
              mig, som i många år har varit ganska kritisk på den här punkten,
              att kunna säga det.
            </seg>
            <seg n="e3d123e1">
              Statskontoret har nyligen fått på sitt bord att till den 30 april
              granska om Brå tar sitt ansvar för sammanställning och analys
              av rättsstatistiken. Man ska också undersöka om statistikens kvalitet
              håller måttet och om den är lättillgänglig nog. Parallellt ska
              en utredare ta reda på hur rättsväsendets myndigheter värderar
              Brås arbete och vilket stöd Brå rent faktiskt är för rättsväsendet.
              Svar på bland annat denna fråga är utlovat till den 31 mars. Jag
              kan tycka att det är lite kort tid, men vi får väl se. Det går
              kanske vägen.
            </seg>
            <seg n="4ad9a1b3">
              Fru talman! Jag konstaterar i dag att justitieutskottet delar
              min och Riksrevisionens uppfattning om behovet av en kartläggning
              av hur Brå sköter sitt uppdrag. Det gläder mig att min motion
              Ju224 om en översyn av Brottsförebyggande rådets verksamhet därmed
              är, som utskottet säger, i allt väsentligt tillgodosedd. Utan
              minsta spår av bitterhet yrkar jag därför avslag på min egen motion
              och bifall till utskottets förslag även i denna del.
            </seg>
            <seg n="7a7acebd">
              Avslutningsvis konstaterar jag att Sverigedemokraterna som vanligt
              försöker skära pipor i vassen, denna gång genom att yrka bifall
              till min motion samtidigt som de föreslår en anslagsökning till
              Brå på 30 miljoner. Som så mycket annat i Sverigedemokraternas
              politik går inte heller den ekvationen ihop.
            </seg>
          </u>
          <note type="speaker" n="a095552a">
            Anf. 56 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-9" n="bf699860">
            <seg n="15e914c0">
              Fru talman! Jag var på väg ut genom dörren när jag hörde Sverigedemokraterna
              nämnas. Då kände jag mig lite tvungen att ta en replik.
            </seg>
            <seg n="d8d7304e">
              Jo, vi ger en ganska kraftig höjning till Brottsförebyggande
              rådet, för vi vill utöka floran av statistik som kommer från Brottsförebyggande
              rådet, inte minst för att kartlägga den brottslighet som invandringen
              står för. De har redan gjort undersökningar på det här området
              som har bevisat det som vi säger om invandringen, att den står
              för en grov överrepresentation, speciellt när det gäller våldsbrottsligheten.
              Men vi vill utöka detta, så att man kan gå in i detaljer och titta
              på olika grupper, olika platser och så vidare. Vi menar att det
              krävs en anslagshöjning bland annat för det ändamålet.
            </seg>
            <seg n="669ab48e">
              Men det betyder inte att Brås verksamhet inte ska utvärderas.
              Man behöver kanske utvärdera den för att kolla, precis som Abrahamsson
              själv var inne på, att de inte undanhåller någonting. Ifall det
              är några oegentligheter ska de givetvis fram i ljuset. Jag ser
              det inte som konstigt att undersöka deras arbete och samtidigt
              höja anslagen. Att vi vill höja anslagen betyder bara att vi vill
              utöka floran när det gäller vad som ska göras. Sedan ska man tillsätta
              en utredning för att titta på hur de har gjort, detta för att
              kvaliteten i det de ska göra ska upprätthållas.
            </seg>
            <seg n="70f002db">
              Det här hoppas jag besvarar Abrahamssons frågor omkring detta.
            </seg>
          </u>
          <note type="speaker" n="1a9c7121">
            Anf. 57 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-de609b626276841c-1" n="4730447c">
            <seg n="c98a6395">
              Fru talman! Sverigedemokraterna får givetvis tycka vad de vill
              om vilken statistik de vill ha på bordet. Jag kan hålla med om
              att det är ett problem när brottsstatistiken inte speglar den
              verklighet som människor upplever. Det är liksom inga problem.
              Den debatten är gammal. Den hade vi långt innan Sverigedemokraterna
              fanns på kartan.
            </seg>
            <seg n="291fd9da">
              Men mitt problem är när ni använder min motion, där jag faktiskt
              kräver en granskning innan man förser Brå med mer pengar. Ni vill
              göra både och samtidigt. Det går inte. Det är inte logiskt.
            </seg>
          </u>
          <note type="speaker" n="3c28f6dc">
            Anf. 58 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-fc7a593d4e7de148-10" n="bf699860">
            <seg n="290d7d94">
              Fru talman! Varför skulle det inte vara logiskt att utreda hur
              Brå har bedrivit sin verksamhet hittills? Vad är problemet med
              att utreda det och samtidigt ge nya ansvarsområden och ett fördjupat
              ansvarsområde till Brå? Så skulle det ha blivit om vi hade fått
              igenom det vi ville i budgeten, men det fick vi inte.
            </seg>
            <seg n="33bc4f9f">
              Det finns över huvud taget ingen motsättning i att ha en utökad
              kvantitet och en utökad kvalitet i det hela. Och är det någonting
              i den här undersökningen som skulle visa på att det finns oegentligheter
              eller dålig kvalitet i Brås verksamhet är det bra att man får
              reda på det. Då kan man åtgärda det. Det ena utesluter inte på
              något sätt det andra.
            </seg>
          </u>
          <note type="speaker" n="fcad6d04">
            Anf. 59 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-5bd079b5059fab90-0" n="4730447c" next="i-ff6610591c60b0e6-0">
            <seg n="7a496d98">
              Fru talman! I min värld är det fel ordning. Jag vill gärna ha
              en vältrimmad organisation först, se att den duger. Då kan jag
              ta ställning till om den ska få fler uppgifter och i så fall om
              den behöver mer resurser. Men innan jag vet detta sparar jag på
              skattebetalarnas pengar.
            </seg>
            <seg n="ed6b0751">
              Det är därför jag tycker att det är bra att regeringen nu har
              bestämt sig för att granska Brå ordentligt. Tiden är kanske i
              knappaste laget. Men sedan kan man då ta ställning till huruvida
              uppgifterna ska bli mer avancerade, men jag tycker att det är
              för tidigt att göra det nu.
            </seg>
          </u>
          <note n="5fe85a64">
            Överläggningen var härmed avslutad.
          </note>
          <note n="52ea9313">
            Ajournering
          </note>
          <note n="fad4ba80">
            Kammaren beslutade kl. 15.59 på förslag av tredje vice talmannen
            att ajournera förhandlingarna till kl. 18.00.
          </note>
          <u who="maria_abrahamsson_841a03" xml:id="i-ff6610591c60b0e6-0" n="4730447c" prev="i-5bd079b5059fab90-0">
            <seg n="1e364684">
              Återupptagna förhandlingar
            </seg>
          </u>
          <note n="4632ff3a">
            Förhandlingarna återupptogs kl. 18.00.
          </note>
          <note n="3420a03e">
            18 § Försvar och samhällets krisberedskap 2011
          </note>
          <note n="c24056a4">
            Föredrogs
          </note>
          <note type="speaker" n="800ee040">
            Anf. 60 HANS WALLMARK (M):
          </note>
          <u who="hans_wallmark_b7ba6b" xml:id="i-ca7b59714a69a0ab-0" n="74d1c489">
            <seg n="6d4dc935">
              Herr talman! Nordisk stridsgrupp 2011 debatterades i måndags
              och beslutades om i dag. Afghanistanpolitiken kommer att debatteras
              på onsdag, och det är försvarsbudgeten i dag.
            </seg>
            <seg n="06c23934">
              Riksdagen har beslutat att målet med det militära försvaret ska
              vara att enskilt och tillsammans med andra inom och utom landet
              försvara Sverige och främja vår säkerhet genom att
            </seg>
            <seg n="f8580068">
              Av detta följer att Försvarsmakten enskilt och tillsammans med
              andra myndigheter, länder och organisationer ska lösa följande
              uppgifter:
            </seg>
            <seg n="f448a283">
              Insatsorganisationen ska utvecklas i enlighet med de krav på
              operativ förmåga som riksdagen har beslutat. Utskottet föreslår
              därför att riksdagen bifaller regeringens förslag i budgetpropositionen
              för 2011 om beredskapskredit, anslag, bemyndiganden och investeringsplaner.
              Sammanlagt föreslås anslag inom utgiftsområdet på 45,3 miljarder
              kronor.
            </seg>
            <seg n="fc933c5c">
              Anslaget för Försvarsmaktens förbandsverksamhet är 21,2 miljarder
              kronor, anslaget för fredsfrämjande förbandsinsatser 2,3 miljarder
              kronor och anslaget för anskaffning av materiel 9,1 miljarder
              kronor. Beställningsbemyndigande för anskaffning av materiel är
              44,8 miljarder kronor, och för vidmakthållande av materiel 15,1
              miljarder kronor.
            </seg>
            <seg n="55a1bd57">
              Utskottet föreslår att riksdagen godkänner vad regeringen föreslår
              om anskaffning av materiel. Det gäller utveckling och uppgradering
              av JAS 39 C/D samt anskaffning av splitterskyddade bandvagnar
              och lätt torped.
            </seg>
          </u>
          <note n="c1342381">
            Herr talman! Utskottet föreslår att motionerna avslås. Det finns
            en reservation och två särskilda yttranden i betänkandet.
          </note>
          <note type="speaker" n="64f03033">
            Anf. 61 HÅKAN JUHOLT (S):
          </note>
          <u who="hakan_juholt_91cffa" xml:id="i-c70fd5d73c7a00e3-0" n="d6067037">
            <seg n="62509ece">
              Herr talman! Dagens debatt om budgeten för försvar, säkerhetspolitik
              och vår samlade förmåga till krishantering inramas naturligtvis
              av allas vår oro efter lördagens terrordåd i centrala Helsingfors.
            </seg>
            <seg n="f3dda925">
              Självklart är det en allvarlig händelse, men samtidigt är det
              viktigt att konstatera att internationell politisk och religiös
              terror inte på något sätt är någonting nytt ej heller i vårt land.
              Just i år är det faktiskt precis 35 år sedan sprängningen av västtyska
              ambassaden, också det här i Helsingfors om än ej på svensk mark
              utan på ambassadområdet.
            </seg>
            <seg n="327eec61">
              Det som är nytt är dock att terrorns mål och motiv i dag är mer
              diffusa, och terrorn sker genom urskillningslöst, meningslöst
              och slumpmässigt dödande av civila. Terrorn vill skada och är
              ett hot mot vårt öppna samhälle, vår demokrati och mot de värden
              vi delar med andra. Därför är det också viktigt att vi här i kammaren
              och vi som företräder riksdagens partier inser och slår fast att
              det är just vårt öppna samhälle, vår demokrati och våra värden
              som är vårt effektivaste vapen mot terrorismen, alldeles oavsett
              vilka uttryck den sig än tar.
            </seg>
            <seg n="eb6b5fe0">
              Vår debatt inramas dock också av insikten om de svåra uppgifter
              som Försvarsmakten, soldater, officerare och civila ställs inför
              i Afghanistan för att där, på vårt uppdrag, försvara människors
              rätt till människovärde. Också i denna debatt går därför våra
              tankar till de soldater som givit sitt liv för att uppfylla de
              beslut vi har tagit här i riksdagen. Dessa soldater är i krig
              24 timmar om dygnet för den fred vi njuter av varje dag.
            </seg>
            <seg n="bd3ea099">
              Den svenska försvarsmakten är på så sätt i krig, även om det
              var just för 35 år sedan, 1975, som Krigsmakten bytte namn till
              Försvarsmakten. Så kan det hänga ihop. Också detta visar betydelsen
              av att försvars- och säkerhetspolitiken är långsiktig och arbetas
              fram i bred politisk samsyn. Politiken ska förmå ligga steget
              före och därmed styra de självständiga myndigheterna och förmå
              dem att arbeta för gemensamma mål.
            </seg>
            <seg n="111d36ee">
              Låt mig därför, herr talman, mot denna bakgrund inleda med att
              uttrycka min uppskattning över det sätt på vilket utskottets vice
              ordförande och majoritetens företrädare Cecilia Widegren visat
              öppenhet, generositet och intresse för att lyssna in mitt partis
              åsikter under arbetet med detta betänkande. Det uppskattar jag,
              och det uppskattar Socialdemokraterna.
            </seg>
            <seg n="8ffde259">
              Det har bland annat resulterat i en bred samsyn i utskottet kring
              att regeringen redan nästa år ska komma tillbaka med en bättre
              redovisning av materielbudgeten och att regeringen inte heller
              får utnyttja den så kallade gummiparagrafen för inköp av ny materiel
              utan att först komma till riksdagen. Detta är två bra beslut som
              resultat av utskottets hantering av ärendet. Det stärker riksdagen,
              och det stärker insynen i en ofta svåröverskådlig budget. Jag
              hoppas att just denna anda fortsätter att prägla utskottets arbete
              under återstoden av mandatperioden.
            </seg>
            <seg n="a3a9fbc7">
              Herr talman! Försvarsmaktens verksamhet och vår krishanteringsförmåga
              berör varje dag medborgare i vårt land. Ibland är det genom dramatiska
              nyheter som IT-attacker, influensaepidemier, stormar och bränder
              eller helgens dramatiska terrordåd mitt i centrala Helsingfors,
              alternativt dödandet av svenska soldater i krigets Afghanistan.
              Det är också genom en lång rad vardagliga kriser.
            </seg>
            <seg n="2cdf338b">
              Det handlar om medborgares tilltro till riksdag, regering och
              myndigheter tilltron till vår demokrati och att vårt land klarar
              också de svåra uppgifterna. Det första besöket det nyvalda utskottet
              gjorde var till myndigheten MSB, beredskapsmyndigheten som hanterar
              samhällets sårbarhet och säkerhet, för att diskutera ledning och
              krishantering.
            </seg>
            <seg n="4fc525dc">
              Där framgick det klart och tydligt hur otydligt det är när det
              gäller ledning av kriser som berör flera samhällssektorer och
              verksamhetsområden. Det regeringen och statsrådet där har åstadkommit
              var sannerligen inte lugnande. I budgetpropositionen har dock
              regeringen den goda smaken att beskriva hur dåligt arbetet med
              den sektorsövergripande samverkan går.
            </seg>
            <seg n="4a9442e9">
              Denna svaga politiska styrning innebär att stuprören består.
              Regeringen skriver långt ned i budgettexten: Brister finns i förmågan
              till sektorsövergripande samverkan, tillgänglighet till förstärkningsresurser
              och robusthet i de ordinarie verksamheterna. Precis så är det,
              och förklaringen till att det är på det sättet är att detta inte
              är ett politiskt prioriterat område.
            </seg>
            <seg n="386b418f">
              Det innebär att detta ointresse, denna prestige och ibland direkta
              inkompetens vid kriser och katastrofer kommer att drabba väldigt
              många medborgare. Redan under Fredrik Reinfeldts första år som
              statsminister lämnade Försvarsberedningen en rapport som slog
              fast nödvändiga förändringar när det gäller krishantering. Det
              återstår att skapa en funktion som har till uppgift att samordna
              myndigheternas insatser när frivillig samverkan inte är tillräcklig.
            </seg>
            <seg n="c970576d">
              Ledamöterna från riksdagens samtliga sju partier stod bakom denna
              viktiga slutsats, men ingenting har hänt under Sten Tolgfors mer
              än tre år som statsråd. Vidare konstaterade Försvarsberedningen
              under moderat ledning att det måste finnas kapacitet att snabbt
              hantera ofta motstridig information och komma till beslut. Allt
              detta behöver kunna ske inom minuter snarare än timmar.
            </seg>
            <seg n="72497906">
              I rapporten, och dessförinnan också Tsunamikommissionen, slogs
              betydelsen fast av snabb, samlad och korrekt information till
              allmänheten vid kriser för att undvika ryktesspridning och onödig
              oro. Efter lördagens terrordåd i Helsingfors tog det hela 19 timmar
              innan statsministern informerade allmänheten. Det är en väldigt
              lång tid. Låt mig dock i detta sammanhang uttrycka min ärliga
              uppskattning över att försvarsministern inte ägnade sig åt spekulationer
              på Twitter och att inte heller justitieministern, jordbruksministern,
              infrastrukturministern eller övriga statsråd gjorde så.
            </seg>
            <seg n="d7d8d8f4">
              Se det som ett löfte att vi socialdemokrater kommer att återkomma
              i frågan om samverkan och ledning vid kriser!
            </seg>
            <seg n="7126ba31">
              Vad som dock med full kraft prioriteras är att regeringen snabbt
              inför ett dyrt yrkesförsvar och en fortsatt avveckling av medborgarnas
              engagemang i olika frivilliga organisationer, oavsett om det är
              hemvärn, militära frivilligorganisationer, civilförsvarsförbund
              eller beredskapspolis.
            </seg>
            <seg n="3c984488">
              Det blir en liten standbyberedd armé av väldigt unga yrkessoldater,
              av vilka de allra flesta kommer direkt från skolbänken. Det är
              det militära försvar som regeringen nu driver fram.
            </seg>
            <seg n="3f45979b">
              Det kommer säkert göra oss snabbare, så blir det nog, men det
              kommer att göra oss svagare. Det kommer att driva ut förmågor,
              det kommer att försämra vår uthållighet och därmed också vår flexibilitet.
            </seg>
            <seg n="791d1fd6">
              En kostnadsexplosion väntar runt hörnet. FOI pekar på detta,
              de flesta i Högkvarteret talar om det, men statsrådet upprepar
              nästan likt Stickan i Jönssonligan att han har en plan och att
              han följer denna lysande plan. Inom några få år kommer vi att
              se hur det blir med det.
            </seg>
            <seg n="92b5d836">
              Och inte hänger det på något sätt på hotbilden mot vårt land
              hur armén utformas. Efter förslag från Försvarsberedningen, som
              också upprepar det i sin senaste säkerhetspolitiska rapport under
              moderat ledning, har såväl riksdag som regering ställt sig bakom
              slutsatsen: Ett enskilt väpnat angrepp direkt riktat mot Sverige
              är fortsatt osannolikt under överskådlig tid.
            </seg>
            <seg n="400158b2">
              Trots det utrustas inte bara flygvapnet och marinen, som traditionellt
              svarat för incidentberedskap och skyddet av territoriell integritet
              med stående soldater, utan även armén. Det talas högtidligt om
              omedelbar förmåga. Inte ens under kalla krigets mest kalla dagar
              ansågs detta behov föreligga, men nu anser regeringen att det
              gör det. Det är enligt vår mening både dyrt och fel. Planerad
              beredskap för olika markstridsförband, också för internationell
              snabbinsatsförmåga, vore betydligt mer motiverad och kostnadseffektiv.
            </seg>
            <seg n="f1728788">
              Herr talman! Jag vill avrunda med att peka på några småsaker.
              Inte blir det heller bättre av att den kompetens soldaterna har
              de är rekryterade direkt från skolbänken i huvudsak är skolelevens
              kompetens. Mer än 90 procent räknar man med ska rekryteras från
              skolbänken. 25 procent av arméns soldater ska vara heltidsanställda
              och 75 procent på kontrakt. Det har regeringen lovat och riksdagen
              beslutat.
            </seg>
            <seg n="85fc5dc4">
              Så sent som i förra veckan när försvarsutskottet besökte Högkvarteret
              fick vi ett annat besked: Så kommer det inte att bli. Andelen
              stående soldater måste vara högre om vi ska klara uppgiften, säger
              Försvarsmakten till utskottet.
            </seg>
            <seg n="fe26802e">
              Då är det naturligtvis viktigt att försvarsministern ger besked
              på den punkten. Hur kommer det att se ut 2014? Kommer riksdagens
              beslut att gälla, eller är Försvarsmaktens uppfattning korrekt?
            </seg>
            <seg n="f034a8e8">
              Vi tror inte att vi får en bra försvarsmakt om unga oerfarna
              soldater värvas med häftig tv-reklam. Vi tror i stället på en
              långsiktigt hållbar personalförsörjning genom att hemvärnet och
              frivilligorganisationerna involveras i insatsorganisationens verksamhet
              och att detta lokala, meningsfulla engagemang med skarpa uppgifter
              blir en bredare och säkrare bas för rekryteringen av kontraktsanställda
              soldater. Endast så kan vi uppnå det riksdagen önskar, nämligen
              soldater med mer än endast soldatkompetens.
            </seg>
            <seg n="ff24dd5b">
              I vårt budgetförslag har vi, som majoritetens företrädare betonade,
              anslagit 2 miljarder mindre än regeringen. Det kan vi bland annat
              göra då vi har en modell för personalförsörjningen som gör att
              det blir billigare än med regeringens, och vi tycker inte att
              Sverige ska ta ramansvar för NBG 11.
            </seg>
            <seg n="eda73c75">
              Men åter står det klart att skillnaden i försvarspolitiken mellan
              regeringen och oppositionen inte i första hand gäller ekonomin.
              Det handlar i stället om synen på hur krishanteringen ska förbättras,
              Försvarsmaktens personalförsörjning, synen på soldatens kompetens,
              det medborgerliga engagemanget i hemvärnet och frivilligorganisationer,
              insikten om att alla kriser sker lokalt i en kommun och att vår
              krishantering måste byggas underifrån, inte som ett elitistiskt
              nationellt experiment, och utgå från medborgarens vardag.
            </seg>
            <seg n="4be43a95">
              Det smala dyra militära försvar som nu växer fram blir den expeditionskår
              som inte minst Folkpartiet så länge längtat efter. Men det ökar
              inte vår säkerhet, och det är högst osannolikt om svenska folket
              står bakom detta dyra experiment.
            </seg>
            <seg n="f6d170a2">
              Herr talman! Det är en spännande mandatperiod som ligger framför
              oss. Frukten ska skördas av den sådd som gjordes under den gångna
              mandatperioden. Priset ser ut att bli högt, oväntat högt.
            </seg>
            <seg n="b22bd267">
              Herr talman! Vi socialdemokrater, Miljöpartiet och Vänsterpartiet
              har inlämnat ett särskilt yttrande där vi motiverar våra partiers
              ställningstagande.
            </seg>
          </u>
          <note n="2e2436f6">
            I detta anförande instämde Clas-Göran Carlsson, Roza Güclü Hedin,
            Åsa Lindestam, Eva Sonidsson och Anna-Lena Sörenson (alla S) samt
            Peter Rådberg (MP).
          </note>
          <note type="speaker" n="19556d83">
            Anf. 62 PETER RÅDBERG (MP):
          </note>
          <u who="peter_radberg_0a5fb2" xml:id="i-560cd330375ce44f-0" n="15920ebe">
            <seg n="3bdd73f2">
              Herr talman! Jag vill hälsa försvarsminister Sten Tolgfors välkommen
              hit. Det är alltid trevligt när statsråd är med på debatt.
            </seg>
            <seg n="0592eff3">
              Det militära försvaret, Försvarsmakten och dess stödmyndigheter
              har under de senaste två decennierna genomgått en kraftig omstöpning.
              Nödvändiga men många gånger smärtsamma besparingar har gått hand
              i hand med utvecklandet av nya förmågor och ökad kvalitet.
            </seg>
            <seg n="fddc327f">
              Samtidigt har under den här tiden den internationella dimensionen
              gått från att vara en perifer sidouppgift till att bli en av huvuduppgifterna
              för det militära försvaret.
            </seg>
            <seg n="9d223bb0">
              Oppositionens besparingar på 2 miljarder ska ses i ljuset av
              att det går att spara på försvaret, vilket Håkan Juholt var inne
              på, men under förutsättningen att man väljer rätt saker.
            </seg>
            <seg n="fe243bb6">
              Utifrån Miljöpartiets syn är det inte rimligt att vi i dag lägger
              25 procent av försvarsbudgeten på materiel. Den svenska egenutvecklingen
              av olika försvarsmateriel har minskat den operativa effekten,
              och den svenska försvarsförmågan har sjunkit drastiskt de senaste
              åren. Om detta var det en ganska bra debatt i Almedalen i somras.
              Vi var rätt överens om det i sak. Detta har fått till följd att
              svenska soldaters säkerhet påverkas negativt på grund av den ensidiga
              satsningen på dyra materialinköp.
            </seg>
            <seg n="cb100caf">
              Sverige har som alla vet övergett plikten i fredstid till förmån
              för frivilligheten. Det är något vi i Miljöpartiet tycker i grunden
              är positivt. Men ska man överge en hundraårig pliktlag måste det
              nya regelverket vara på plats innan det gamla sänks i sjön. Tyvärr
              har inte så skett i det här fallet.
            </seg>
            <seg n="ddcafd29">
              Regeringen har sjösatt ett nytt förslag om hur vi ska försörja
              Försvarsmakten med personal. Tyvärr kvarstår väsentliga delar
              innan vi kan vara helt nöjda.
            </seg>
            <seg n="ca11ab4f">
              Det finns internationella exempel där man har gått från plikt
              till yrkesarmé och som visat att de minst studiemotiverade människorna
              söker sig just till försvarsmakten. I dag har Sverige ett mycket
              gott anseende ute i världen för den höga kompetensen bland sina
              soldater, kvinnor som män. Om kvaliteten bland soldaterna sjunker
              kommer vi inte längre att kunna behålla samma försvar för Sverige
              eller delta i svåra internationella operationer. Med lägre kunskapsnivå
              bland våra soldater kommer vi att få gå över från en organisation
              där soldaterna lär sig att tänka själva till en kommandoorganisation
              där soldaterna bara genomför order.
            </seg>
            <seg n="6b9961d1">
              Frågan blir därför: Hur många av dagens unga är lockade av en
              sådan arbetsplats? Dagens ungdomar är skolade i att ifrågasätta
              och hitta egna lösningar på problemen, och det är i grunden positivt.
              De söker med andra ord personlig utveckling och är inte beredda
              att uppoffra sin tid till någonting som inte känns betydelsefullt.
            </seg>
            <seg n="f0f680ef">
              Frågan till statsrådet är hur regeringen och Försvarsmakten ska
              möta dessa nya utmaningar?
            </seg>
            <seg n="4137596f">
              I grunden handlar det om att Försvarsmakten måste få medborgarnas
              acceptans och förtroende. Får man inte det ligger man väldigt
              illa till. Försvarets trovärdighet och tydlighet måste öka. Regelverket
              kring anställdas skyldigheter och rättigheter måste vara glasklart
              om rekryteringarna ska lyckas. Annars kommer varken personer eller
              företag att vilja ta risken att bidra med personal till bland
              annat internationella uppdrag.
            </seg>
            <seg n="c7880076">
              Thomas Roléns utredning om personalförsörjningen är också inne
              på den linjen. Rolén pekar på den här svårigheten som vi står
              inför.
            </seg>
            <seg n="49d87a54">
              Det räcker inte bara med det. Parallellt med detta måste Försvarsmakten
              skapa egna nätverk, både lokalt och regionalt, för att kunna dra
              till sig soldater.
            </seg>
            <seg n="d4170820">
              Kopplingen till försvaret är i dag tyvärr mycket låg. Nästa generations
              soldater kommer att bli den första generation som inte kommer
              att ha någon naturlig kontakt med sina föräldrar och farföräldrar
              som har gjort militärtjänsten. Plikten är borta, och man känner
              helt enkelt ingen som finns inom försvaret. Vi har dessutom väldigt
              få regementen kvar, och samhället och näringslivet är mindre intresserade
              över att skicka i väg sina anställda på olika uppdrag.
            </seg>
            <seg n="36a88e3f">
              Nu säger Försvarsmakten med regeringens goda minne att man inte
              klarar att lösa det jag talar om, personalförsörjningen, på egen
              hand.
            </seg>
            <seg n="2dc44828">
              Detta är en samhällsreform som vi ska lösa tillsammans, säger
              Försvarsmakten och regeringen. Jag tycker att man ska stanna upp
              där en liten, liten stund. Visst finns det enskilda människor
              och företagsledare som är beredda att ställa upp och skicka ut
              soldater i försvaret och bidra. Men vem tar befälet när regeringen
              och Försvarsmakten säger att detta är en samhällsreform? Okej
              men vem ska leda denna samhällsreform om inte regeringen, som
              ger tydliga order till Försvarsmakten? Jag tror att man kan hänga
              på det. Jag skulle gärna vilja ha en förklaring från statsrådet
              av hur han ser på denna fråga.
            </seg>
            <seg n="ab487d41">
              De utbildningar och de föredrag som vi har gått på är entydiga.
              Man säger: Hur ska vi kunna rekrytera människor till försvaret
              i morgon bitti? Jo, det är framför allt genom små och medelstora
              företag. Men är den som leder ett företag i dag beredd att skicka
              ut kanske en eller två personer, 515 procent av sin personal?
              Varför ska han eller hon göra det? Och vad händer om personen
              kommer hem skadad? Vem står för kostnaderna? Är det staten, Försvarsmakten
              eller företagaren själv som får stå för dem? Detta måste lösas.
              Det är det som måste vara absolut kristallklart för att vi ska
              få acceptans bland medborgarna när de ska vara med och bidra till
              Försvarsmakten.
            </seg>
            <seg n="23931f8f">
              I och med införandet av längre och tidsbegränsade anställningar
              för gruppbefäl, soldater och sjömän kommer behovet av att tjänstgöringen
              ger ett civilt meritvärde. Detta civila meritvärde tror jag är
              en viktig faktor som man kan bära med sig om man ska ta risken
              om man får kalla det så eller gå in och hjälpa till att bygga
              upp svenskt försvar.
            </seg>
            <seg n="a71de47b">
              Jag vill ha ett civilt meritvärde både ur attraktivitetssynpunkt
              och för att reformen och anställningsformen ska få acceptans ute
              i samhället i stort. Den civila karriären måste ligga i fokus.
              Möjlighet till studier och fortbildning för den enskilde måste
              vara central när det gäller om man ska ta anställning eller inte.
            </seg>
            <seg n="9cd8d323">
              Jag går nu över till ett annat kärt ämne JAS. Att JAS är svårsålt
              är vi nog alla rätt överens om, oavsett om vi är positiva eller
              negativa till företeelsen. I Trollhättan, som jag kommer ifrån,
              blev Saab tvingat att pressa priset ordentligt för att företaget
              Saab inte skulle gå i konkurs. Det där känner vi alla till sedan
              ett litet tag tillbaka.
            </seg>
            <seg n="5e23288c">
              När regeringen skulle försöka marknadsföra JAS Gripen i Brasilien
              gjorde försvarsminister Sten Tolgfors precis som man gjorde i
              Trollhättan; han reade ut planet till halva priset. Sverige har
              erbjudit Brasilien att köpa JAS Gripen, alltså the Next Generation,
              för ungefär 500 miljoner kronor styck. Kostnaderna är dubbelt
              så höga. Vem står för denna kostnad om inte skattebetalarna? För
              samma summa pengar skulle vi kunna få 100 stycken JAS på C/D-nivå,
              om vi nu skulle välja det. Källor från Regeringskansliet säger
              att det är sannolikt att vi inte kommer att lyckas trots att regeringen
              gör ganska tuffa satsningar.
            </seg>
            <seg n="41e155c6">
              Inte nog med att vi har svårt att sälja JAS Regeringskansliet
              och tillhörande myndigheter har också under denna tid haft ungefär
              100 personer som har hjälpt Saab att försöka sälja planet. Ovanpå
              detta har regeringen skaffat sig en speciell myndighet som har
              till uppgift att sälja svensk krigsmateriel utomlands, den så
              kallade Försvarsexportmyndigheten. Snacka om uppbackning!
            </seg>
            <seg n="263f7395">
              Det finns en mycket märklig formulering i våra papper. Regeringen
              talar om det fall att Brasilien eller annan nation väljer att
              gå vidare med förhandlingar om anskaffning av JAS 39 Gripen. Vilka
              är dessa andra nationer? Om inte Brasilien tar det är alltså regeringen
              glad om det kommer in en annan nation. En sådan text i ett regeringspapper
              tycker jag är oerhört märklig. Jag skulle vilja få en förklaring
              från statsrådet av vilka dessa andra nationer är.
            </seg>
            <seg n="8772e197">
              ÖB har tillsatt en luftförsvarsberedning som har till uppgift
              att lägga fram ett förslag jag tror att det är senast den 31 mars
              nästa år om behovet av JAS i E/F-varianten. Det ryktas om ca 70
              stycken E/F-plan. Det är exakt det som den tidigare Försvarsberedningen
              föreslog.
            </seg>
            <seg n="2b222439">
              Samtidigt kan jag tycka att det är lite märkligt att regeringen
              inte har bifallit just en sådan motion som jag har skrivit om
              en parlamentarisk luftförsvarsutredning för att gå till botten
              med detta. Även Allan Widman från Folkpartiet har skrivit en sådan
              motion. Men här har tydligen ÖB själv, kanske på eget initiativ
              men säkert med regeringens goda minne, tillsatt en utredning.
            </seg>
            <seg n="a0b4fa4f">
              Bara utvecklingskostnaden på detta beräknas till ungefär 10 miljarder
              kronor. Totalsumman för dessa 70 plan blir ungefär 45 miljarder.
              Till detta ska läggas kostnaden för dagens JAS-projekt som kommer
              att hålla fram till 2020. Det kommer att landa på ungefär 125
              miljarder svenska kronor. Det blir, som vanligt när vi pratar
              JAS, fruktansvärt dyrt.
            </seg>
            <seg n="37f842b5">
              Huvudfrågan till försvarsministern är: Förutom de här kostnaderna
              vilka är de operativa behoven för att helt enkelt skaffa ett sådant
              här nytt plan i en E/F-variant? Jag har ställt frågan tidigare.
              Det står tydligt i regeringens papper att det ska finnas operativa
              behov och skäl innan man anskaffar vapensystem, oavsett vilket
              det är. Jag kan inte någonstans läsa mig fram till vilka dessa
              är. Frågan är om det finns en hotbild som har förändrats över
              tid eller om det är exportskäl som regeringen nu vill föra fram.
            </seg>
            <seg n="01865b46">
              När vi pratar om E/F vill jag vara tydlig med att säga att vi
              pratar om ett helt nytt plan. Det är ny motor, det är ny radar,
              det är ny elektronik, flyttade landningsställ, ökad lastförmåga
              och så vidare. Detta är ett helt nytt plan, så kom inte och prata
              om att vi ska bygga om eller justera lite grann!
            </seg>
            <seg n="322a1d94">
              Herr talman! Avslutningsvis vill jag säga några ord om Nordic
              Battlegroup. När det gäller Nordic Battlegroup för 2011, som vi
              behandlade i går och som riksdagen nyss har voterat om, valde
              regeringen att i princip köra över riksdagen genom att inte låta
              den fatta beslutet. Jag säger precis som Håkan Juholt: Jag är
              glad att detta kommer upp till nästa gång. Det tackar jag utskottet
              för, och jag tycker att det är bra att det har blivit så.
            </seg>
            <seg n="04892c58">
              Jag måste ändå säga några ord om Riksrevisionens kommentar, som
              var otroligt hård. När man gick ut 2008 saknade soldaterna viktig
              materiel. De hade inte tillräcklig utbildning när beredskapen
              drogs i gång. Styrkan var inte samövad. Riksrevisionen ifrågasätter
              och detta är den grövsta anklagelsen mot regeringen att soldaterna
              hade förutsättningar att klara de uppgifter de var satta att göra.
              Detta är inte mina ord, utan det är Riksrevisionen som säger detta.
            </seg>
            <seg n="10c7794a">
              Riksrevisionen konstaterar vidare att varken Försvarsmakten eller
              regeringen hade definierat någon bortre gräns. Hur stor ska styrkan
              vara? I praktiken kunde den egentligen vara hur stor som helst.
              Detta slutade som vi vet med att styrkan växte med 100 procent,
              från 1 100 till ungefär 2 350 soldater. Kostnaden steg från 1
              miljard till 4 miljarder kronor! Vad gör Sten Tolgfors då? Jo,
              han skyller på Socialdemokraterna och den förra regeringen. Det
              är helt obegripligt.
            </seg>
            <seg n="5f80672d">
              När vi sedan ställde frågor till Riksrevisionen när de väl kom
              till utskottet ville vi ha reda på vem som fattade besluten. Riksrevisionen
              sade då att det inte finns ett enda protokoll någonstans som visar
              vem som har fattat beslutet om en ökning från 1 till 4 miljarder.
              Vi var naturligtvis väldigt intresserade av att se detta. Riksrevisionen
              kunde alltså inte hitta någon person som var ansvarig för detta.
              Vi pratar då om att det egentligen går på löpande räkning. Det
              är också ofattbart att inte vi i riksdagen kan få någon feedback
              och få se hur det hela har gått till.
            </seg>
            <seg n="5ac2f06b">
              Vi som var med 2008 vet var de så kallade svarta hålen kom till.
              Nu har vi fått svar på detta. År 2008 fick vi ett så kallat svart
              hål i Försvarsmaktens budget. En stor del av detta är det som
              jag nyss har pratat om.
            </seg>
            <seg n="69acab6a">
              Herr talman! Jag ber så hemskt mycket om ursäkt för att jag har
              dragit över talartiden, för det inser jag att jag har gjort. Jag
              hänvisar till det särskilda yttrande som vi har.
            </seg>
          </u>
          <note n="71861926">
            I detta anförande instämde Roza Güclü Hedin, Håkan Juholt och
            Anna-Lena Sörenson (alla S).
          </note>
          <note type="speaker" n="9e075964">
            Anf. 63 MIKAEL JANSSON (SD):
          </note>
          <u who="mikael_jansson_9fa8c8" xml:id="i-24e7ccc7f19697e6-0" n="c8a0e982">
            <seg n="17ff2fe0">
              Herr talman! Jag yrkar bifall till vår reservation på punkt 2.
              Regeringen föreslog 43,5 miljarder till området för försvar och
              säkerhet. Den ramen antogs. Sverigedemokraterna föreslog 1 miljard
              mer än regeringen och 3 miljarder mer än De rödgröna.
            </seg>
            <seg n="b44ae5ce">
              Vi anser att försvaret bör få höjda anslag. Försvarsanslagen
              har minskat med 40 procent sedan 1975. De var då 3,1 procent av
              bnp och är nu 1,2 procent av bnp. Det svenska försvaret har nedrustats
              ekonomiskt och organisatoriskt. Omställning och omorganisation
              har i sig krävt resurser.
            </seg>
            <seg n="6c970265">
              Om vi en dag måste upprusta försvaret kan det ta sin tid. Omställningar
              av invasionsförsvar tar tid. Det har sagt att Sveriges försvar
              först på 60-talet var berett att stå emot Nazityskland.
            </seg>
            <seg n="de0abddc">
              Hotbilder förändras snabbt i vår omvärld. Större förändringar
              är många gånger omöjliga att förutse. Sovjetunionens sönderfall
              överraskade många. Hur är det med Kina om fem till tio år? Är
              det en nybliven demokrati eller en framgångsrik diktatur med offensiv
              utrikespolitik? Vi kan inte veta, bara gissa.
            </seg>
            <seg n="e15f07cc">
              Den aktuella hotbilden påverkar alla partiers budgetanslag, även
              Sverigedemokraternas. Vi anser dock att det måste finnas en grund,
              ett existensförsvar. Det ger beredskap för snabbt ändrade hotbilder.
              Om vi ska hävda vår existens mot hot och påtryckningar och om
              vårt självbestämmande står på spel, hinner vi med dagens svenska
              försvar ställa om försvaret till ett invasionsförsvar?
            </seg>
            <seg n="bfaa499e">
              Vi tror att existensförsvaret är beroende av förrådsställt materiel,
              av en stark allmän försvarsmedvetenhet och av stora och väl motiverade
              numerärer som är möjliga att mobilisera.
            </seg>
            <seg n="bbb3f93b">
              Största problemet är dock inte detaljerna i det svenska försvaret
              utan den felaktiga inriktningen. Det är vår bestämda uppfattning
              att det svenska försvaret primärt ska ha inriktningen att försvara
              svenskt territorium.
            </seg>
            <seg n="8ec94fa6">
              Det finns gamla kloka talesätt som fortfarande äger sin giltighet:
              Varje land har en armé, sin egen eller någon annans.
            </seg>
            <seg n="0c83df0d">
              Vems armé har vi om det är EU som har rätt att skicka den för
              insats? Vems armé har vi om den inte är tränad och förberedd att
              primärt försvara svensk mark och svenskt vatten och luftrum utan
              är tränad för att flygas ut?
            </seg>
            <seg n="d84129a5">
              Den politiska majoriteten tycks inte vilja att hela Sverige ska
              kunna försvaras. I stället är den svenska militären i realiteten
              inriktad på att kunna ställa upp mindre expeditionsstyrkor för
              uppdrag på fjärran slagfält.
            </seg>
            <seg n="d5575664">
              För att illustrera resonemanget vill jag hänvisa till insatser
              som i dag tar upp en väsentlig del av försvarets resurser, nämligen
              den nordiska stridsgruppen och insatsen i Afghanistan.
            </seg>
            <seg n="2e3c2667">
              Herr talman! Personalförsörjningen i det svenska försvaret lämnar
              en del övrigt att önska. Försvarets hållning i personalfrågor
              förtjänar att kritiseras på några punkter. Enligt Totalförsvarets
              forskningsinstitut finns det en klar risk för att det system det
              har fattats beslut om kan spränga budgeten med miljardbelopp,
              vilket lägger ytterligare sten på börda för ett redan hårt prövat
              försvar.
            </seg>
            <seg n="788d59cb">
              Det finns dessutom anledning att befara att försvaret på sikt
              kommer att få problem att dra till sig soldater med rätt inställning
              och tillräckligt med soldater med det nya systemet. Löner som
              inte betalas ut och personal som avtvingas löften att skriva på
              avtal innan färdiga villkor finns, är det något som borgar för
              att försvaret ska vara en tilltalande arbetsplats? Jag tvivlar
              på det, herr talman.
            </seg>
            <seg n="650bbd72">
              Svensk vapenindustri har en stolt och framgångsrik historia.
              Svensk vapenindustri har gett upphov till många spin-off-effekter
              till nytta för samhällsekonomin. När vi tappat självförtroendet
              och inte längre satsar på egenutveckling som förr försvinner dessa
              spin-off-effekter.
            </seg>
            <seg n="9845a498">
              Sverige köper vapensystem på marknaden, det billigaste eller,
              som jargongen är, försvaret köper från hyllan. Därmed gör vi oss
              beroende. Tack och lov har vi JAS 39 Gripen i uppgraderade versioner
              och svenska ubåtar.
            </seg>
            <seg n="7cb90b2a">
              Det är viktigt att svenska försvarsanslag gör nytta i svensk
              försvarsindustri. Andra länder gynnar sin.
            </seg>
            <seg n="0dd54b9e">
              På längre sikt när vi kan räkna hem tillräckliga resurser bör
              allmän värnplikt återinföras. Det är knappast troligt att Sverige
              med en yrkesarmé kan få fram de soldatvolymer som krävs för att
              försvara hela landet. Erfarenheter har också visat att en konsekvent
              genomförd värnplikt i grunden är positiv för försvarsviljan och
              medvetandet om vikten av ett starkt försvar.
            </seg>
            <seg n="7302bbf3">
              Herr talman! Vi är inte motståndare till internationellt samarbete.
              Vi kan framför allt tänka oss ett försvarssamarbete baserat på
              nordiskt samarbete. Ett sådant samarbete ligger väl i linje med
              de traditioner av nordiskt samarbete och nordisk solidaritet mellan
              brödrafolk som har hundratals år på nacken och skulle inte som
              regeringens förslag innebära en gradvis anpassning till EU. Det
              är Sverigedemokraternas ambition att på lång sikt bygga upp ett
              sådant nordiskt samarbete.
            </seg>
            <seg n="83036d29">
              Vi Sverigedemokrater vill återuppbygga det svenska försvaret.
              Det görs inte i handvändning givet de decennier av styvmoderlig
              behandling som riksdagen utsatt försvaret för. Vi vill återuppbygga
              invasionsförsvaret. Vi vill stärka frivilligförsvaret. Vi vill
              att hela Sverige ska kunna försvaras. Därigenom stärker vi också
              försvarsviljan hos den svenska befolkningen.
            </seg>
          </u>
          <note type="speaker" n="f083d04e">
            Anf. 64 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-1" n="15920ebe">
            <seg n="58f7ddfc">
              Herr talman! Det var som att backa till 60-talet när jag hörde
              dig tala, Mikael Jansson. Du säger att ni ska försvara Sverige,
              men finns det någon i kammaren som inte vill försvara Sverige?
              Vi ska försvara Sverige här, och vi ska vara ute. Vi lever år
              2010. Naturligtvis ska vi försvara Sverige. Det är bara att läsa
              regeringens proposition, och de flesta partierna har denna uppfattning.
              Jag förstår inte resonemanget.
            </seg>
            <seg n="5be217a8">
              I går kunde vi höra Mikael Jansson tala om stående förband. Jag
              frågade men fick inget svar på vad Sverigedemokraterna har för
              budgetram. Vi lägger 44 miljarder kronor på det svenska försvaret.
              Med er politik pratar vi 2025 miljarder till.
            </seg>
            <seg n="ed47b635">
              Vilken hotbild är det Mikael Jansson tar fram? Du talar om Kina.
              Är det ett angrepp från Kina som väntas? När du talar om att vi
              bara ska försvara Sverige och avstå från allt annat måste du definiera
              vilken typ av hotbild du ser.
            </seg>
          </u>
          <note type="speaker" n="36faa2a9">
            Anf. 65 MIKAEL JANSSON (SD) replik:
          </note>
          <u who="mikael_jansson_9fa8c8" xml:id="i-24e7ccc7f19697e6-1" n="c8a0e982">
            <seg n="7a6a2b64">
              Herr talman! Det var en rad frågor. Det här med stående förband
              för internationella insatser är på sikt. I vår budgetmotion lade
              vi 1 miljard extra jämfört med regeringen. Det ska inte räcka
              till att sätta upp ett stående förband, utan det är en ambitionsnivå
              och en vision.
            </seg>
            <seg n="fd06879a">
              I vår reservation och vårt yttrande talar vi om att det är möjligt
              att på sikt samla det internationella åtagandet i en trupp. Vi
              vill inte utöka antalet soldater i internationella uppdrag. Nu
              har vi soldater på flera olika håll.
            </seg>
            <seg n="4d7ee10a">
              Vi är positivt inställda till att ta ett nordiskt grepp på detta
              och att inbjuda nordiska grannländer att verka gemensamt. Det
              är vår ambition.
            </seg>
            <seg n="fe28e9f5">
              Jag kan inte bedöma vilka hotbilder framtiden för med sig. Kan
              någon annan det? Vi tror att det måste finnas ett existensförsvar,
              en viss grund.
            </seg>
            <seg n="c8e9b606">
              Vi vill behålla den svenska nationen. Med utvecklingen inom EU
              kommer den svenska nationen att upplösas fullständigt, även på
              detta område. På 60-talet fanns en svensk nation, och det vill
              vi ha även i framtiden. Att vi skulle vara gammalmodiga får stå
              för dig.
            </seg>
          </u>
          <note type="speaker" n="c568c933">
            Anf. 66 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-2" n="15920ebe">
            <seg n="183263ca">
              Herr talman! Jag förstår ingenting. Vadå behålla en svensk nation?
              Ni har en massa ambitionsnivåer, Mikael Jansson, men ni vill inte
              ta del av de internationella åtaganden som görs för att skapa
              fred i världen.
            </seg>
            <seg n="d2dc7620">
              Miljöpartiet är skeptiskt till Afghanistan, och vi skulle vilja
              förlägga fler insatser i Afrika. Vi har kanske olika parametrar
              på var vi vill lägga de internationella insatserna, men vi vill
              inte, som du i princip säger, Mikael Jansson, ta hem dem för att
              försvara Sverige när det inte finns någon hotbild. Din politik
              går inte ihop.
            </seg>
            <seg n="6824110e">
              Vi måste försvara Sverige genom att också vara ute och skapa
              demokratier och säkerhet på andra platser. Vi kan diskutera hur
              vi ska göra det och var, men det måste vara själva utgångspunkten
              i diskussionen. Du vänder på detta 180 grader, Mikael Jansson,
              och vill ta hem dem. Men när jag frågar ser du ingen hotbild,
              de stående förbanden är på sikt och så vidare.
            </seg>
            <seg n="6c58f621">
              Jag får inte ihop din politik, Mikael Jansson.
            </seg>
          </u>
          <note type="speaker" n="02fdd00b">
            Anf. 67 MIKAEL JANSSON (SD) replik:
          </note>
          <u who="mikael_jansson_9fa8c8" xml:id="i-24e7ccc7f19697e6-2" n="c8a0e982">
            <seg n="89ee1729">
              Herr talman! Grunden är naturligtvis ökade anslag på sikt. Vi
              är inte emot internationella insatser. Sverige är ett välmående
              land med hög grad av trygghet. Vi tycker att det är vår plikt
              att hjälpa till på andra ställen. Men Sverige är också ett litet
              land och vi får samla vår insats på färre områden, anser vi. Visst
              är det en plikt att hjälpa till när det är kriser i världen.
            </seg>
            <seg n="d3199a77">
              Vi tycker att insatsen i Afghanistan måste få ett slut. Om den
              blir permanentad är den inte trovärdig. Då kanske den skapar mer
              konflikt än den löser. Vi tycker att den insatsen måste avslutas
              och vägas mot eventuella andra insatser.
            </seg>
          </u>
          <note type="speaker" n="fd89a97c">
            Anf. 68 TORBJÖRN BJÖRLUND (V):
          </note>
          <u who="torbjorn_bjorlund_cfaa39" xml:id="i-409f6dc9568881df-0" n="e4058e87">
            <seg n="1573d425">
              Herr talman! Debatten gäller utgiftsområde 6, Försvar och samhällets
              krisberedskap 2011. Jag ställer mig bakom det gemensamma särskilda
              yttrandet från oss, Socialdemokraterna och Miljöpartiet.
            </seg>
            <seg n="ae631561">
              Herr talman! Vi i den rödgröna oppositionen har lämnat in en
              flerpartimotion, en budgetmotion, För hela Sverige , där vi lägger
              fram vårt förslag till statsbudget för 2011. Vårt förslag måste
              ses som en helhet det har vi beskrivit förut även om vi i debatten
              i dag ska lyfta fram just försvarspolitiken. I motionen har vi
              redovisat hur vi egentligen vill ha utgifterna fördelade, inte
              minst på utgiftsområde 6. Jag ska ta upp några viktiga saker här.
            </seg>
            <seg n="57e4d5eb">
              Det rödgröna budgetförslaget i sin helhet är präglat av ambitionen
              att skapa utrymme för reformer. Det är oerhört viktigt. Vi vill
              vara varsamma med skattesänkningar för att ge utrymme för en gemensamt
              uppbyggd välfärd som når alla. Vi är också angelägna att skapa
              rättvisa så att inga medborgare får betala notan för några andras
              välfärd. Det är också något grundläggande för Vänsterpartiet.
              Vi menar att så inte är fallet med Alliansens budgetförslag och
              politik. Med detta sagt går jag in på utgiftsområde 6.
            </seg>
            <seg n="126b2512">
              Herr talman! Just nu genomgår Försvarsmakten den kanske största
              förändringen i modern tid. Vi lämnar värnpliktsförsvaret och övergår
              till en yrkesarmé. Vi i Vänsterpartiet är mycket tveksamma till
              denna förändring av många orsaker, inte minst osäkerheten när
              det gäller kostnaderna för denna förändring. När FOI, Totalförsvarets
              forskningsinstitut, presenterade siffror i mitten av november
              som visar att yrkesarmén blir dyrare än vad som beräknats ungefär
              1 ½ miljard dyrare bekräftades våra farhågor. Dessa kostnader
              är svåra att spåra i regeringens budget. Man har inte tagit med
              dem i beräkningen. Jag tror att man blev tagen på sängen när siffrorna
              kom. Hur regeringen löser det problemet blir intressant att se.
              Jag tror att de får svårt att hitta pengarna när det bär i väg.
            </seg>
            <seg n="edfcc1db">
              Även om det för tillfället är överspelat kommer vi i Vänsterpartiet
              att arbeta för ett återinförande av ett värnpliktssystem av många
              anledningar, bland annat för att det är både billigare och bättre
              än yrkesarmén, som vi ser det. Just personalförsörjningen är ett
              av de områden som kan visa sig svårt att beräkna. Än så länge
              finns ett antal färdigutbildade värnpliktiga årskullar att locka
              in i försvaret, men i systemet finns så många osäkerheter att
              vi frågar oss om det kommer att hålla ekonomiskt. Det återstår
              att se. Det här kommer att tunnas ut över tid så att det blir
              svårare och svårare att hitta en bra grund att stå på när det
              gäller personalförsörjning.
            </seg>
            <seg n="efeb5c22">
              Vi har också stora frågetecken för kostnaderna för Nordic Battlegroup,
              den nordiska stridsgruppen. I den revisionsrapport vi fick om
              Nordic Battlegroup 2008 redovisas en ökad kostnad med 3 miljarder
              från 1 till 4 miljarder. Hur dyr Nordic Battlegroup 2011 blir
              vet vi inte i dag. Det får facit visa om ett år. Regeringens planer
              på omfördelning inom budgeten kommer naturligtvis att drabba andra
              delar av försvaret. I det fall stridsgruppen blir utkommenderad
              kommer det att kosta. Det blir en rejäl press på försvarsbudgeten
              och Försvarsmakten. Vi tycker att regeringen på ett bättre sätt
              borde ha redovisat hur dessa eventuella förändringar skulle se
              ut för att man skulle kunna ta ställning. Vänsterpartiet är kritiskt
              till stridsgruppskonceptet över huvud taget, inte minst på grund
              av de kostnader som det medför.
            </seg>
            <seg n="7ce4ae5f">
              Herr talman! Jag vill också lyfta fram de kostnader som uppstår
              genom Sveriges deltagande i kriget i Afghanistan. Den frågan kommer
              att
            </seg>
            <seg n="411d67de">
              debatteras i morgon, så jag tar bara upp det kort nu.
            </seg>
            <seg n="6c1356fa">
              Vänsterpartiet har gett riksdagens utredningstjänst i uppdrag
              att försöka räkna ut den totala kostnaden för engagemanget i Afghanistan.
              Det innebär alla kostnader när det gäller planering, personal,
              materiel, transporter, administration med mera. Det besked vi
              har fått är att det inte går att redovisa hela kostnaden. Det
              går inte att få fram en slutsiffra för vad insatserna för Afghanistan
              kostar Sveriges försvar och svenska skattebetalare. Rutinerna
              för att redovisa det finns inte inom Försvarsmakten. Det tycker
              jag är beklämmande och oroande och något som vi borde lyfta fram
              mer.
            </seg>
            <seg n="290a7a4a">
              Med tanke på det långvariga engagemanget kan det bli dyrt för
              skattebetalarna, de som Alliansen säger sig värna så mycket. Vad
              det kommer att kosta i längden vet vi alltså inte. Jag tror att
              det kommer att bli väldigt kostsamt.
            </seg>
            <seg n="c9a38772">
              Herr talman! Eftersom det rödgröna budgetförslaget är en helhet
              har vi inga reservationer i detta betänkande. I det särskilda
              yttrandet redovisar vi vårt förslag till budget även på utgiftsområde
              6. Vi menar att det går att ändra på en del av verksamheten och
              genomföra effektiviseringar så att besparingar kan göras. Vi sparar
              lite på förbandsverksamheten, men vi värnar där frivilligverksamheten,
              skyddsstyrkorna och arbetet med jämställdhet. Det finns också
              möjlighet att spara på materielsidan. Peter Rådberg var inne på
              det.
            </seg>
            <seg n="6064146c">
              Sammanlagt sparar vi i det rödgröna förslaget 2 miljarder. Vi
              ser det som fullt möjligt och för närvarande också nödvändigt
              för att skapa utrymme för reformer i övriga delar av budgeten.
              Hur kommande års budgetar ser ut är svårt att sia om. Vi i Vänsterpartiet
              ser det kanske inte möjligt med så mycket mer besparingar i framtiden.
              Det får vi återkomma till. Försvarsinriktningen avgör. Vi kanske
              kommer tillbaka till det i vår och den vårproposition som då kommer
              från Vänsterpartiet för att redovisa de siffrorna.
            </seg>
          </u>
          <note type="speaker" n="d4af8ecb">
            Anf. 69 CECILIA WIDEGREN (M):
          </note>
          <u who="cecilia_widegren_ee2a7c" xml:id="i-9a381bdfcf30fc43-0" n="b88a4a9b">
            <seg n="e90f3e97">
              Herr talman! Jag vill först uttrycka min respekt och uppskattning
              för alla de soldater, officerare och civila som varje dag tjänstgör
              i olika insatser i vårt land eller runt om i världen. De gör ett
              fantastiskt jobb. Det uppmärksammas inte alltför ofta.
            </seg>
            <seg n="b3d462f4">
              Jag vill också med anledning av den brottsutredning som pågår
              understryka vikten av ett öppet och fritt samhälle.
            </seg>
            <seg n="419755ff">
              Herr talman! Riksdagen har beslutat att målet för det militära
              försvaret ska vara att enskilt eller tillsammans med andra inom
              och utom landet försvara Sverige och främja vår säkerhet. Det
              ska ske genom att hävda Sveriges suveränitet, förebygga konflikter
              eller krig och skydda vårt samhälle med stöd av civila myndigheter.
              Regeringen och riksdagen har, med underlag från Försvarsberedningen
              2008, beslutat om ett mer användbart, mer tillgängligt och modernare
              försvar som ska vara mer effektivt i förhållande till de enskilda
              skattebetalarnas kronor som varje dag betalas till försvaret.
            </seg>
            <seg n="32ccf938">
              Det pågår en enormt stor reformering inom försvaret kanske den
              största i modern tid. Den påverkar personalförsörjning, effektivisering,
              stödverksamheter, försvarsplanering, materielförsörjning, internationella
              insatser och nordiskt samarbete. Det är härligt att se att statsrådet
              är delaktig i den här budgetdebatten som kommer att fortsätta
              någon timme till.
            </seg>
            <seg n="71d85eb0">
              Ekonomin är i balans i försvarsbudgeten. Det är ord som vi i
              den här församlingen kan ta i vår mun, men som många kolleger
              runt om i Europa och världen inte kan ta i sin mun. Tack vare
              att alliansregeringen under ett antal år har arbetat aktivt med
              den ekonomiska styrningen kan vi att hävda att vi har en oförändrad
              anslagsnivå. Det sticker ut rejält i Europa att det ser ut på
              det sättet. Alliansregeringen har hanterat den finanskris som
              också har drabbat Sverige på ett sådant sätt att det går att sköta
              detta med en oförändrad anslagsnivå.
            </seg>
            <seg n="f3a25a8b">
              Detta ska vi glädjas över i tider som dessa som kanske är mer
              oroliga än de varit på länge.
            </seg>
            <seg n="7d8b16f1">
              Herr talman! Det är två saker som sticker ut ordentligt framför
              många andra. Förutom att vi har hanterat finanskrisen på ett klokt
              sätt, som gör en oförändrad anslagsnivå inom försvaret möjlig,
              är det också ordning och reda i statens kassa, numera även vad
              gäller försvarsanslagen. Där har ekonomisk styrning varit ett
              ledmotto under de senaste åren för alla berörda myndigheter på
              området men inte minst för Försvarsmakten.
            </seg>
            <seg n="fb2ed635">
              Men det går inte att slå sig till ro med detta, utan det gäller
              att hela tiden följa upp och aktivt jaga och se till att skattebetalarnas
              pengar används på bästa möjliga sätt. Vi i riksdagen ska fortsätta
              att vara det skydd för skattebetalarna så att pengarna används
              till det som de är avsedda att användas till och att budgeten
              hålls.
            </seg>
            <seg n="b0357dbc">
              Herr talman! Detta är den första budgeten som gör det möjligt
              att genomföra ett epokskifte i den svenska försvarspolitiken.
              Det var en enig försvarsberedning med alla sju riksdagspartier
              som 2008 sade: Plikten svarar inte längre upp på ett rationellt
              sätt mot de nya behoven. En modern insatsorganisation kan inte
              längre bemannas med pliktpersonal.
            </seg>
            <seg n="dfc13f86">
              Det pågår nu ett epokskifte när vi går från plikt till frivillighet
              men också till könsneutralitet. Äntligen, kan man höra några längst
              bak ropa. Äntligen omfattas vi också av könsneutralitet.
            </seg>
            <seg n="7afede0d">
              Epokskiftet är stort på många sätt och vis. Frivilligheten ger
              enormt stora möjligheter, inte minst att man likställer man och
              kvinna inför lagen. Men man gör det också möjligt för vem som
              helst att redan i dag gå in på Försvarsmaktens hemsida och anmäla
              sitt intresse för att delta i och göra en insats i det svenska
              försvaret. Det är lika i dag från dag ett.
            </seg>
            <seg n="c318901a">
              Förutom frivillighet och könsneutralitet är det också en attraktivitet
              som växer fram med en helt ny arbetsmarknad. Unga killar och tjejer
              får nu en ökad regional arbetsmarknad. Vi ska anställa ytterligare
              4 000 per år. Det är en otroligt stor och positiv utmaning för
              alla som den omfattar. Då är grunden, inte minst, bemötandefrågorna.
            </seg>
            <seg n="0a806778">
              Jag hade för några dagar sedan möjlighet att träffa unga killar
              och tjejer som är hungriga, nyfikna och sökande inför dessa nya
              uppgifter. Det är otroligt viktigt att man hanterar bemötandefrågorna
              på ett helt annat sätt än man tidigare har gjort. Det måste upplevas
              på kaserngården när officeren möter den nye soldaten att det är
              frivillighet som är grunden i det mötet. Den utbildning som man
              får ska vara av sådan exceptionell karaktär att man är stolt när
              man går därifrån på eftermiddagen över att Försvarsmakten har
              tagit till sig den nya och stora utmaningen som detta innebär.
              Det är en ren bemötandefråga som i grunden ska hanteras varje
              dag.
            </seg>
            <seg n="80af25fb">
              Epokskiftet innebär också att Försvarsmakten tillsammans med
              andra tar på sig ledartröjan lokalt handlar det om kommuner och
              landsting, näringsliv och små och medelstora företag för att leda
              och utveckla möjligheterna för den nya regionala arbetsmarknad
              som växer fram. Det är ett viktigt epokskifte, och detta uppdrag
              har Försvarsmakten.
            </seg>
            <seg n="2996a289">
              Herr talman! Jag yrkar bifall till förslaget i utskottets betänkande.
              Jag noterar att Socialdemokraterna tror på en kostnadsexplosion.
              Denna fråga ska de lösa med mindre pengar. Jag noterar också att
              Miljöpartiet ska lösa frågan om personalförsörjningen, också det
              med mindre pengar.
            </seg>
            <seg n="8416da3f">
              Vän av ordning noterar att jag har lagt otroligt mycket tid på
              humankapitalet och människorna bakom alla skyddsvästar och all
              tänkbar utrustning som finns inom försvaret. Det finns en grund
              till det. Vi står inför enormt stora förändringar med ökade chanser
              för unga män och kvinnor inför en framtida arbetsmarknad. Försvaret
              är kanske en av Sveriges största ungdomsarbetsgivare om några
              år. Det förpliktar. Långt in i Försvarsmakten förpliktar det.
            </seg>
            <seg n="6b9987ca">
              Herr talman! Vad är ett försvar utan alla de människor som frivilligt
              engagerar sig och som varje dag tar risker för att hjälpa andra
              människor att känna trygghet? I tider som dessa när det är oroligt
              är det kanske än mer viktigt att fundera på just detta humankapital.
            </seg>
            <seg n="470d7acc">
              Jag vet att många av mina allianskompisar och försvarsministern
              kommer att lägga tid på annat. Jag har därför valt att prata om
              det som är grunden. Ingen kommer att klara omställningen, och
              ingen kommer att klara att säkra tryggheten om vi inte först tar
              vara på humankapitalet.
            </seg>
          </u>
          <note type="speaker" n="6ea81906">
            Anf. 70 TORBJÖRN BJÖRLUND (V) replik:
          </note>
          <u who="torbjorn_bjorlund_cfaa39" xml:id="i-409f6dc9568881df-1" n="e4058e87">
            <seg n="64983aee">
              Herr talman! Cecilia Widegren talar gott om denna förändring
              till en yrkesarmé. Jag tycker att det andas lite glättighet därför
              att man inte vill se problemen.
            </seg>
            <seg n="bfac7705">
              Man kan titta på FOI:s siffror, där man varnar för att det blir
              svårare och mycket dyrare med en yrkesarmé. Vad innebär det för
              budgeten? Vad innebär det för verksamheterna? Hur ska man klara
              det när man inte vet hur mycket dyrare det blir?
            </seg>
            <seg n="b558f813">
              Vi kan tycka att det är bra med könsneutralitet. Men det fanns
              möjlighet till det även inom värnplikten. Det var på gång. Man
              hade en bra ingång och skulle ha kunnat ha även en kvinnlig värnplikt.
            </seg>
            <seg n="a7c6f06a">
              När det gäller arbetsmarknaden vill Cecilia Widegren påskina
              att detta blir en stor arbetsmarknad för ungdomar. Frågan när
              det gäller personalförsörjning är vilka ungdomar som kommer dit.
              Vilka människor söker sig dit? Hur är erfarenheterna i andra länder?
              Vilken kategori ungdomar är det som kommer till försvaret? Vilka
              vill verkligen gå på denna kaserngård med denna officer? Jag har
              gjort det för många år sedan. Det är inte alltid så kul. Det finns
              i så fall andra saker som man ska locka med. Men jag tror att
              det blir svårt, framför allt om man inte har riktigt den erfarenhet
              som man behöver ha. Har man gjort en värnplikt vet man vad det
              innebär. Då blir det mycket lättare att välja detta.
            </seg>
            <seg n="2d6e59f9">
              Det talas om en regional arbetsmarknad. Hur många tusen ska ingå
              i denna armé? Jag vet inte hur många man ska få in just på denna
              arbetsmarknad. Men jag föreställer mig att det inte blir så oerhört
              många.
            </seg>
            <seg n="bf1f299a">
              Jag vill göra en kort reflexion. Cecilia Widegren berörde inte
              Nordic Battlegroup och de kostnader som kan uppstå där. Jag skulle
              vilja ha svar på frågan vad ni tror om det.
            </seg>
          </u>
          <note type="speaker" n="4ed4716f">
            Anf. 71 CECILIA WIDEGREN (M) replik:
          </note>
          <u who="cecilia_widegren_ee2a7c" xml:id="i-9a381bdfcf30fc43-1" n="b88a4a9b">
            <seg n="40cf20d0">
              Herr talman! Jag kan konstatera att förändringen står för dörren.
              Även om ni inte har gillat den förändringen har ni 2 miljarder
              mindre för att genomföra den typ av förändringar som Försvarsmakten
              nu står inför. Jag tror att vi ligger på en hyfsat balanserad
              budget för att lösa de uppgifter som vi står inför.
            </seg>
            <seg n="d052ec67">
              Torbjörn Björlund, du pekar på att det talas om detta i FOI:s
              rapport. Men FOI noterar tydligt att det gamla värnpliktssystemet
              inte var ändamålsenligt. Man noterar också att värnpliktsorganisationen
              var 2 miljarder dyrare och att den inte heller användes på det
              sätt efteråt som var möjligt. Det var 70 procent som inte fortsatte.
              Dessutom pekar FOI i denna rapport på oroande siffror år 2019.
              Jag kan också känna oro inför budgetanslag 2019. Men jag försöker
              befinna mig i verkligheten här och nu, 2010, och hantera de kommande
              åren. Det känns lite grann som att man lägger oron lite för nära
              inpå verkligheten utan att ha underlag för det.
            </seg>
            <seg n="23922863">
              Jag valde att lägga tyngdpunkten i mitt anförande på personalförsörjningen
              just därför att jag ser enormt stora utmaningar och möjligheter
              men också därför att jag inte har svar på alla frågor. Vi står
              nu inför så stora förändringar att vi måste laga efter läge. Men
              det är ett antal möjligheter som är högst realistiska under de
              kommande åren.
            </seg>
            <seg n="e5f3efdd">
              Vänsterpartiet har, som sagt, 2 miljarder mindre för att fullfölja
              det uppdrag som man tror på. Man vill också ha svar på vad jag
              tror om Nordic Battlegroup och erfarenheterna från 2008. Jag kan
              bara tydligt konstatera att det inte fattades några beslut kring
              de utgiftsökningar som gällde. Det har tagits ett antal beslut,
              och det har presenterats en skrivelse som ligger på riksdagens
              bord om förbättringar och skeenden sedan dess. Nordic Battlegroup
              2008 var den första. Vi har lärt enormt mycket av dessa erfarenheter.
              Jag kan bara notera att Torbjörn Björlund också var ansvarig inför
              de beslut som gällde det förberedelsearbete som påbörjades redan
              20042005.
            </seg>
          </u>
          <note type="speaker" n="f9b5856d">
            Anf. 72 TORBJÖRN BJÖRLUND (V) replik:
          </note>
          <u who="torbjorn_bjorlund_cfaa39" xml:id="i-409f6dc9568881df-2" n="e4058e87">
            <seg n="7e1b4280">
              Herr talman! Jag tycker inte att jag får något riktigt svar.
              Jag vet också att detta kommer att komma. Vi har tagit beslut
              om en yrkesarmé. Men förberedelserna när det gäller kostnader
              borde kanske har varit bättre om man i november fick siffror om
              att detta kommer att bli dyrare än beräknat. Det finns alarmerande
              signaler som man måste ta hänsyn till och borde ta till sig och
              fråga: Vad är det som håller på att hända? Det finns nämligen
              många saker i fråga om utvecklingen av en yrkesarmé som vi andra
              har varit inne på. Det finns en fara i detta, inte bara när det
              gäller att kostnaderna drar i väg.
            </seg>
            <seg n="caf6dd66">
              Det gäller även folkförankringen. Alla ungdomar kommer inte att
              tycka att det här är jättebra. Alla ungdomar kommer inte att söka
              sig till försvaret eller göra något slags militär yrkeskarriär,
              utan detta kommer att vara väldigt svårt.
            </seg>
            <seg n="4b49548f">
              Just beträffande år 2019 vill jag säga att jag tror att vi har
              haft ett väl fungerande system. Det kunde ha blivit bättre, men
              vi har ändå en värnplikt som har skapat en grund att stå på för
              att hitta en försvarsmakt som kan bygga en bra verksamhet. Kullarna
              som vi nu har och kan ta av försvinner ju. År 2019 finns det inga
              som har gjort värnplikten. De unga ska då från början smalna av,
              så att säga. De ska alltså söka sig in i detta och utformas till
              ett slags soldater. Jag tror att det är oerhört svårt att få det
              här att fungera på ett bra sätt. Erfarenheter från andra länder
              visar att det är svårt.
            </seg>
            <seg n="7ff0df94">
              Jag tycker att man på något sätt borde ta detta med Nordic Battlegroup
              på ett större allvar. Man kan ju inte se de här strukturerna,
              och fortfarande vet man inte om det verkligen fungerar med Nordic
              Battlegroup 2011. Vi ska också delta under 2013 och ha ett tydligt
              ramansvar 2014; det är i varje fall den här regeringens målsättning.
              Det borde vara signaler om att vi verkligen måste ta tag i detta
              för att hitta en kostnadsbild som motsvarar vad vi tänkt oss,
              för annars blir det oerhört kostsamt för skattebetalarna som ju
              den borgerliga regeringen är så mån om.
            </seg>
          </u>
          <note type="speaker" n="ee90fbfa">
            Anf. 73 CECILIA WIDEGREN (M) replik:
          </note>
          <u who="cecilia_widegren_ee2a7c" xml:id="i-9a381bdfcf30fc43-2" n="b88a4a9b">
            <seg n="342307b8">
              Herr talman! Torbjörn Björlund är orolig för kostnaderna. Det
              skulle också jag vara om jag hade en budget som innehöll 2 miljarder
              mindre. Vi har något mer pengar. Vi noterar också att den här
              omställningen kommer att kosta, och vi noterar FOI:s rapport där
              det konstateras att värnpliktssystemet var 2 miljarder dyrare
              samt att de resurserna inte användes fullt ut eftersom 70 procent
              inte fortsatte. Alltså var det ett sätt att använda skattebetalarnas
              pengar som kanske inte fullt ut var effektivt.
            </seg>
            <seg n="13a555cc">
              Nu påpekar FOI att år 2019 borde en översyn göras. Ja, långt
              innan dess hoppas jag att vi många gånger ser över detta så att
              det blir ordning och reda om det skulle uppstå en form av kostnadsexplosion.
            </seg>
            <seg n="1b0f4327">
              Det jag tror att Torbjörn Björlund är orolig för är, som sagt,
              att Vänsterpartiet inte har 2 miljarder mer i sin budget. Ytterst
              handlar oron för kostnaderna om att man inte har lika mycket som
              sittande regering.
            </seg>
            <seg n="0b651523">
              Vi tar Nordic Battlegroup och den rapport från Riksrevisionen
              som ligger på våra bord på absolut största allvar självklart!
              Det har skett en hel del förbättringar och förändringar sedan
              Nordic Battlegroup 2008.
            </seg>
          </u>
          <note type="speaker" n="572ba212">
            Anf. 74 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-3" n="15920ebe">
            <seg n="b5be5d92">
              Herr talman! Också jag vill hälsa dig, Cecilia Widegren, välkommen
              hit. Trevligt! Jag har två frågor till dig.
            </seg>
            <seg n="6c555b79">
              Den första gäller personalförsörjningen som du var inne på. Du
              har själv svarat genom att säga: Det är Försvarsmakten som har
              ledartröjan punkt. Jaha, okej, men jag är inte riktigt nöjd med
              det svaret. ÖB säger själv att det är en samhällsreform. ÖB har
              ju skickat ut frågan till oss, till samhället. Det är en reform
              som vi alla ska hjälpa till med. Du skickar tillbaka frågan och
              säger att Försvarsmakten har bollen.
            </seg>
            <seg n="0968aba7">
              Vad jag försökte uttrycka i mitt anförande var frågan om vem
              som äger processen. Det handlar om att regeringen är väldigt tydlig
              och talar om vilka regelverk som gäller och vilka villkor som
              ska gälla exempelvis för ett medelstort företag som ska skicka
              ut två killar eller två tjejer. Om det värsta skulle inträffa
              måste man väl veta vem som tar kostnaderna. Det här är bara ett
              exempel; det finns hundratalet exempel. Det blir en väldigt stor
              osäkerhet. Om regeringen inte kan vara tydlig om detta kommer
              det att bli väldigt svårt. Det är precis vad Thomas Rolén från
              utredningen om personalförsörjningen pekar på. Det räcker inte,
              Cecilia Widegren, att säga: Försvarsmakten har ledartröjan punkt.
              Du måste utveckla detta.
            </seg>
            <seg n="9984331a">
              Så till min andra fråga: Cecilia Widegren, du hänvisar till Försvarsberedningen
              2008 och talar om att gå från plikt till frivillighet, könsneutralitet
              etcetera. Ja, absolut, det är jättebra. Men du glömde en sak:
              Försvarsberedningen sade att det skulle vara 70 JAS-plan, inte
              100 som det är i dag. Det var en enig försvarsberedning bakom
              detta. Vad är det som gör att regeringen i dag har kört över Försvarsberedningen
              och har helt andra uppfattningar om dimensionen beträffande JAS-planen?
            </seg>
          </u>
          <note type="speaker" n="ec485835">
            Anf. 75 CECILIA WIDEGREN (M) replik:
          </note>
          <u who="cecilia_widegren_ee2a7c" xml:id="i-9a381bdfcf30fc43-3" n="b88a4a9b">
            <seg n="66e49186">
              Herr talman! Jag vill börja med att tacka Peter Rådberg för välkomsthälsningen.
            </seg>
            <seg n="8ce9bb48">
              Anledningen till att jag i mitt anförande ägnade så mycket tid
              åt att tala om kopplingen till utmaningar och möjligheter var
              att jag inte stannade vid att Försvarsmakten har ledartröjan.
              Jag valde också att utveckla ett antal utmaningar och möjligheter.
            </seg>
            <seg n="e58d2693">
              Jag kan dela Peter Rådbergs uppfattning om hur viktigt det är
              att också få del av det militära meritvärde som byggs upp i ett
              civilt format så att man får möjlighet att även i det civila samhället
              använda den transparens, den utbildning och den erfarenhet som
              man får med sig. En rad sådana utmaningar och möjligheter står
              nu Försvarsmakten inför. Det är otroligt viktigt att man successivt
              jobbar fram dessa.
            </seg>
            <seg n="f4645feb">
              Inte heller jag tror att denna reform ännu har alla färdiga svar
              eftersom vi precis går in i processen. Men i mötet med unga killar
              och tjejer som kan tänka sig detta är det helt klart så att de
              ser ljuspunkter och tycker att det här verkar spännande, innehållsrikt
              och intressant. Det i sig är kanske en bra början.
            </seg>
            <seg n="c9fe1562">
              När Peter Rådberg, jag och några andra förra veckan besökte Högkvarteret
              var min fråga till Försvarsmakten väldigt tydlig: Har ni ledartröjan,
              och har ni tagit den? Ja, svarade Försvarsmakten. Det uppdraget
              har vi fått, och det genomför vi.
            </seg>
            <seg n="3c38d20b">
              Detta behandlas och beskrivs på lite olika sätt. Runt om i Sverige
              pågår nu fyra olika projekt. Ett av dessa pågår i Skaraborg som
              ligger mig väldigt nära. Peter Rådberg har själv varit på besök
              där och sett hur man kan se det civila och det militära samhället
              tillsammans utveckla en lokal stark arbetsmarknad. Utmaningarna
              är många, och dessa ska vi absolut ta. Men Försvarsmakten har
              ledartröjan och utför det på olika sätt. De sätt jag känner till
              har hittills varit väldigt positiva.
            </seg>
          </u>
          <note type="speaker" n="ca314d41">
            Anf. 76 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-4" n="15920ebe">
            <seg n="61df0d29">
              Herr talman! Cecilia Widegren talar om utmaningar. Det är naturligtvis
              väldigt bra. Men jag tror inte att en företagare som har 10, 15
              eller 20 anställda och som ska skicka i väg 2 personer till Afghanistan
              nöjer sig med detta och tycker att det är jättebra att försvarsutskottets
              vice ordförande talar om utmaningar. Man vill ha konkreta besked
              om vad som gäller.
            </seg>
            <seg n="8503a552">
              Vad gäller om det värsta skulle inträffa? Är det så svårt för
              politikerna, i det här fallet för regeringens fyra partier, att
              ta på sig att ge Försvarsmakten mycket tydliga uppdrag och säga
              vad som ska göras?
            </seg>
            <seg n="959eb2e8">
              Jag blir mycket orolig av uttalandet om att ta på sig ledartröjan,
              om en samhällsreform och om det ena med det tredje. Tyvärr, Cecilia,
              jag köper inte detta! Det är alltför luddigt, uppfattar jag, om
              det är ditt svar på den stora personalförsörjningsfrågan som ju
              är helt avgörande för om Försvarsmakten ska lyckas. Faller detta,
              då faller allting. Alla inköp som ska göras materielbeställningar
              och alla internationella uppdrag som man ska åka ut på faller
              om vi inte har folk som kan söka in. Jag har träffat några ungdomar
              som är jättepositiva, sägs det här. Okej, men det får vara lite
              mer, Cecilia, om man också ska gå från ord till handling.
            </seg>
            <seg n="9b1b1303">
              Slutligen: Du glömde att svara på min fråga om JAS.
            </seg>
          </u>
          <note type="speaker" n="d86ee4bd">
            Anf. 77 CECILIA WIDEGREN (M) replik:
          </note>
          <u who="cecilia_widegren_ee2a7c" xml:id="i-9a381bdfcf30fc43-4" n="b88a4a9b">
            <seg n="e717b22f">
              Herr talman! Peter Rådberg vill gärna gå händelserna i förväg.
              Det vore naturligtvis bättre om vi visste allt redan innan vi
              påbörjat reformen.
            </seg>
            <seg n="5331e984">
              För ett par veckor sedan fick vi ytterligare en utredning på
              våra bord. Den remissbehandlas nu och kommer att ge svar om ett
              antal lagstadgade möjligheter för arbetsgivarna när det gäller
              att kunna hantera detta. Förhoppningsvis får riksdagen efter sommaren
              en proposition med förslag till åtgärder som kan göra det möjligt
              för arbetsgivare och soldater att i samklang hantera detta. Än
              så länge har vi haft ett bra samtal med Officersförbundet och
              andra som engagerat sig på frivillighetens väg. Fler svar kommer
              efterhand.
            </seg>
            <seg n="ba5d159f">
              Det är bra att Peter Rådberg är på och vill vara engagerad i
              den här reformen. Men på något sätt måste allt få ha sin gång.
              Först utredning, sedan remiss och därefter en proposition till
              riksdagen och då får vi engagera oss också politiskt.
            </seg>
            <seg n="a5a81ed5">
              Det är lite konstigt att bli kritiserad för att man talar om
              att engagera sig lokalt och om att Försvarsmakten har ledartröjan.
              Andra talare från oppositionen talar gärna om att vi inte ska
              jobba i stuprör och om att samhället integrerat måste ledas. På
              något sätt ska vi vara i en smältdegel. Med försvarsreformen kan
              vi möjliggöra både detta och personalförsörjningen. Nu kan vi
              tillsammans låta detta med de lokala krafterna äga rum. Men det
              anses vara flummigt, inte möjligt och så vidare. Nej, men det
              är kanske just det som är framtiden, Peter Rådberg. Förr var det
              kanske mer stuprör. Nu är det kanske fler som i botten måste samverka.
            </seg>
            <seg n="aa46672f">
              Peter Rådberg, den flygande maskin som du gärna vill prata om
              får du prata om med försvarsministern.
            </seg>
          </u>
          <note type="speaker" n="fb2665fa">
            Anf. 78 ALLAN WIDMAN (FP):
          </note>
          <u who="allan_widman_8718b1" xml:id="i-a0fb03ada00e0241-0" n="71948eaa">
            <seg n="c170e688">
              Herr talman! På 80-talet gick en välkänd svensk film som hette
              Repmånad . En av sekvenserna i filmen handlar om ett gäng glada
              soldater på väg till samhället för att göra diverse inköp. De
              färdas i en terrängbil och kommer till slut fram till en bro.
              På bron hänger en skylt: Denna bro är sprängd. De backar bilen
              några meter och går ut och ritar Helikopter på sidan av terrängbilen
              och tar sedan sats över bron.
            </seg>
            <seg n="dca9b607">
              Det var 80-talet. Det var lite Åsa-Nisse-gemyt i det kalla krigets
              skugga.
            </seg>
            <seg n="b75d30fd">
              Nu år 2010 står det svenska folket öga mot öga med säkerhetspolitikens
              tragiska dimension. Det handlar om civila dödsoffer i våra operationsområden.
              Det handlar om lemlästade, skadade och stupade soldater anhöriga
              stumma av sorg och saknad. Kanske, herr talman, också helgens
              händelse i Helsingfors är ett uttryck för denna tragiska dimension.
              Nu år 2010 kan vi inte längre skriva Helikopter på våra terrängbilar.
              Nu måste stridsfordon, kroppsskydd, UAV:er och helikoptrar vara
              på plats. Nu gäller det verkligen livet.
            </seg>
            <seg n="92d5c024">
              Det är inte riksdagens uppgift att i detalj bestämma vilken materiel
              som behövs. Men, herr talman, det är vår uppgift att undanröja
              ekonomiska, politiska och eventuella kulturella hinder för att
              denna materiel kommer på plats. Ibland kan detta av myndigheter
              uppfattas som klåfingrigt, och det kan leda till ilskna utrop
              om dolkstötar i ryggen, men detta är något som vi folkvalda måste
              vara beredda att ta inom ramen för den gamla men ännu gällande
              devisen: Allt för krigsförbanden. För detta är vi folkvalda tillsammans
              med regeringen förpliktade.
            </seg>
            <seg n="01ecb5f9">
              Den försvarspolitiska nutidshistorien beskrivs ofta som en pendelgång;
              på ena kanten internationella insatser och på den andra kanten
              nationell försvarsförmåga. Kanske är det här ett uttryck för både
              politikers och myndigheters vilja att alltid vara på väg någonstans,
              att sträva mot olika mål. Men kanske är det så enkelt att vi har
              svårt att hålla två saker i huvudet samtidigt.
            </seg>
            <seg n="fa846952">
              Nu är vi på nytt på gång med försvarsplanering, med regionala
              militära staber och med krigsförbandsövningar. Detta är mycket
              bra. Osäkerheten om utvecklingen i vårt närområde har ökat de
              senaste åren. Säkerhet är heller inget digitalt begrepp i meningen
              att det antingen är fred eller krig. Det finns en lång skala av
              tillstånd, där ett land måste ha möjligheter till ett proportionellt
              agerande. Om främmande länder ökar sin marina närvaro i Östersjön
              på ett påtagligt sätt måste också Sverige ha förmågan att vara
              närvarande. Även vi måste, liksom andra länder, ha en möjlighet
              att höja och sänka vår beredskap i stridskrafterna. Låt mig, herr
              talman, göra två nedslag på detta område.
            </seg>
            <seg n="a34f3a80">
              Sverige förfogar i dag över brigadstaber, manöverbataljoner,
              understödsbataljoner i form av ingenjörer och artilleri. Vi har
              alla de delar som behövs för att vårt land på nytt ska kunna sätta
              samman armébrigader. Vi har till och med, herr talman, ett icke
              oansenligt antal brigadgeneraler som också kan leda dessa förband.
              Brigaderna representerar den lägsta taktiska nivån. Förutom att
              de kan få och ges faktiska uppgifter som att till exempel slå
              en fiende är det först på denna förbandsnivå som vi får ut den
              fulla kraften av alla de komponenter som finns i just markstridskrafterna.
              När vi nu förfogar över alla dessa beståndsdelar menar Folkpartiet
              att ett naturligt nästa steg är att vi också organiserar dessa
              enheter på brigadnivå.
            </seg>
            <seg n="197b85cc">
              Det nu gällande inriktningsbeslutet siktar mot en insatsorganisation
              2014 bestående av upp till nästan 50 000 snabbt tillgängliga soldater.
              Jämfört med de drygt 11 000 som tidigare varit gripbara efter
              försvarsbeslutet 2004, och då gripbara inom ett år, är den nya
              ambitionen, för att inte på något sätt överdriva, mycket djärv.
              Till icke ringa del vilar ambitionen på att periodvis tjänstgörande
              soldater blir det helt dominerande inslaget i det nya försvaret.
              Dessa periodvis tjänstgörande kan jämföras med forna tiders indelta
              soldater med det ena benet tungt förankrat i civil sysselsättning
              och det andra benet i sin militära roll. Det fina med dessa reservister
              eller periodvis tjänstgörande är att vi behöver betala för dem
              enbart när de tjänstgör, när de gör nytta i vårt svenska försvar.
              Förutom att denna anställningskategori förser oss med civila kompetenser
              blir den också avgörande för att förankra det framtida försvaret
              hos svenska folket.
            </seg>
            <seg n="ca847030">
              Herr talman! Det är mot denna bakgrund man ska läsa förra årets
              proposition Modern personalförsörjning för ett användbart försvar
              . Där skriver regeringen bland annat att den grundläggande soldatutbildningen
              tills vidare ska vara helt frivillig. Därefter kan soldaterna
              anställas på heltid eller med kontrakt för deltidstjänstgöring.
              Endast en mindre del av soldaterna i arméstridskrafterna, som
              inte bör överstiga 25 procent, ska tjänstgöra kontinuerligt.
            </seg>
            <seg n="7ba8000e">
              Med dessa kloka ord, herr talman, vill jag avsluta mitt anförande
              och yrka bifall till utskottets förslag.
            </seg>
          </u>
          <note type="speaker" n="cbfe6a5d">
            Anf. 79 STAFFAN DANIELSSON (C):
          </note>
          <u who="staffan_danielsson_d9e83c" xml:id="i-ea37eabc6d959d03-0" n="ffa56f50">
            <seg n="6d130744">
              Herr talman! Låt mig, rätt sent i debatten, ge en inramning till
              det viktiga samhällsområde som vi nu diskuterar och snart ska
              fastställa budgetramarna för, nämligen Sveriges försvar och samhällets
              krisberedskap.
            </seg>
            <seg n="518cf47b">
              Sverige är en del av den skandinaviska halvön som ligger längst
              i väster på den väldiga landmassa som utgör Europa och Asien.
              Längst i öster, med Ryssland emellan oss, ligger en annan halvö,
              den koreanska. I Sverige diskuterar vi insatsförsvar och ett nära
              samarbete med demokratier i EU och Nordamerika. I Nordkorea handlar
              det om invasionsförsvar kanske också anfallsförsvar isolering
              och absolut inga allianser. Visst måste vi noga analysera utvecklingen
              i Ryssland och på den koreanska halvön, men låt oss ändå glädjas
              över att det kalla kriget är slut, att järnridån har fallit och
              att Sverige deltar i det stora europeiska fredsprojekt som EU
              utgör.
            </seg>
            <seg n="0ca1abcb">
              Men isolationistiska tankar finns också i Sverige. Det finns
              de som menar att Sveriges säkerhet bäst främjas genom en återgång
              till ett nationellt inriktat invasionsförsvar och en mer isolationistisk
              politik, bland annat genom att Sverige lämnar EU. Denna uppfattning
              finns i dag representerad i Sveriges riksdag genom de två ytterkantspartierna
              Vänsterpartiet och Sverigedemokraterna. EU är ett oerhört viktigt
              fredsprojekt, och utan det skulle Europa snabbt riskera att åter
              bli en mycket farligare världsdel.
            </seg>
            <seg n="76f4436a">
              Försvars- och säkerhetspolitik är självfallet en utomordentligt
              viktig fråga för vår nation. Sverige har i likhet med de allra
              flesta länder i vår omvärld övergått från det kalla krigets invasionsförsvar
              till ett mindre, vassare och mer tillgängligt insatsförsvar. Dess
              grundorganisation regementen och garnisoner finns på olika platser
              i Sverige, och hela Sverige ska självfallet försvaras.
            </seg>
            <seg n="ed1b58fc">
              Försvarets utformning bygger på analysen att det under överskådlig
              tid inte finns något invasionshot mot Sverige och att vår fred
              och säkerhet främst tryggas genom ett nationellt försvar som också
              verkar tillsammans med andra i internationella insatser för fred
              och säkerhet.
            </seg>
            <seg n="3922b9ce">
              Centerpartiet står självfallet bakom regeringens målsättning
              att öka Sveriges internationella fredsinsatser och att Sveriges
              försvar ska vara insatsberett för uppgifter nationellt, i närområdet
              och internationellt. Rysslands utveckling inger oro och kräver
              fortsatt nära uppmärksamhet, och det är bra att regeringen avser
              att snart låta Försvarsberedningen arbeta igen med sikte på nästa
              försvarsbeslut 2013.
            </seg>
            <seg n="e603ad01">
              Sveriges säkerhet är nära sammankopplad med våra grannars och
              Europeiska unionens säkerhet. Det är viktigt att Sverige som militärt
              alliansfritt land tar sitt ansvar vad gäller försvar och fredsinsatser
              på ett med länderna i vår omvärld jämbördigt sätt. Detta gagnar
              givetvis också vår egen säkerhet på sikt. De svenska soldater,
              män och kvinnor, som ställer upp i dessa fredsmissioner är värda
              all beundran och respekt.
            </seg>
            <seg n="c5f50822">
              Det är också mycket positivt med det närmare samarbetet mellan
              länderna i Norden och i Östersjöområdet och med den solidaritetsdeklaration
              som sju partier här i riksdagen står bakom.
            </seg>
            <seg n="28debcc2">
              Centerpartiet har alltid betonat värdet av en bred samsyn om
              försvarspolitikens inriktning och om Sveriges deltagande i internationella
              fredsinsatser. Därför är det glädjande att dagens riksdagsbeslut
              endast innehåller en reservation, från Sverigedemokraterna, som
              vad jag förstår vill anskaffa försvarsmateriel som endast ska
              användas för att försvara Sverige på egen hand. Deras analys är
              att detta skulle öka Sveriges trygghet, och jag tycker precis
              tvärtom. De vill också i sitt särskilda yttrande återinföra värnplikten
              för endast män och anslår 1 miljard extra till försvaret. Detta
              är, vad jag kan förstå, en ambitionsminskning från valrörelsen
              med över 90 procent, vilket väl säger en del om partiets ombytlighet.
            </seg>
            <seg n="297f34a3">
              Det är dags att överväga en analys av Sveriges bi- och multilaterala
              samarbeten inom EU och med de nordiska länderna samt med Nato.
              Detta uttalade en enig försvarsberedning för några år sedan. Centerpartiet
              uttalade vid sin stämma för något år sedan beredskap för att delta
              i en sådan analys förutsatt en bred politisk samsyn om att den
              bör göras.
            </seg>
            <seg n="596c7b93">
              Skälen härtill är enkla. Så oerhört mycket har skett på dessa
              områden under de senaste decennierna att det har ett värde att
              i lugn och ro göra en sammanhållen analys som grund för den fortsatta
              dialogen i dessa för vårt land så viktiga frågor. Finland gör
              detta regelbundet.
            </seg>
            <seg n="e700a732">
              Det finns i dag en bred samsyn om försvars- och säkerhetspolitikens
              inriktning, vilket är glädjande. Detta gäller självfallet även,
              som flera har sagt, uppgörelsen om Sveriges internationella fredsinsats
              i Afghanistan. Jag tycker också att det är positivt att vi nu
              brett accepterar att den nordiska stridgruppen kommer att stå
              i full beredskap för hela EU:s räkning det närmaste halvåret.
              Man vet aldrig vad som kan ske, och vi tar vårt ansvar för att
              EU har en beredskap.
            </seg>
            <seg n="0124f502">
              Det är historiskt att män och kvinnor nu likabehandlas vid rekrytering
              till Försvarsmakten liksom att rekryteringen nu sker på frivillig
              grund. Övergången till detta är en mycket stor utmaning för Försvarsmakten
              och, Peter Rådberg, för hela Sverige, och det gäller nu för hela
              samhället att bistå försvaret i dess ansträngningar. Att inte
              tycka det skulle vara utomordentligt anmärkningsvärt. Det är en
              stor reform. Försvaret är viktigt, och den här reformen kräver
              ansträngningar från i första hand Försvarsmakten men med stöd
              av riksdag, regering, myndigheter och vårt folk.
            </seg>
            <seg n="58f39883">
              Jag är optimist och tror att detta ska bli riktigt bra, men det
              kommer att kräva mycket engagerat arbete, löpande överväganden
              allt är inte tryck-på-knappen-klart och säkert en del justeringar
              under resans gång. Men låt oss göra detta och göra det så bra
              som möjligt då tror jag att det kan bli riktigt bra.
            </seg>
            <seg n="3af5c603">
              De frivilliga försvarsorganisationernas medverkan vid rekryteringen
              är viktig, och det gäller att hitta fungerande samarbetsformer
              mellan dessa och försvaret i den omställning som nu sker. Hemvärnet
              de nationella skyddsstyrkorna är en allt viktigare del av Försvarsmakten
              med växande uppgifter.
            </seg>
            <seg n="0976707a">
              Socialdemokraterna, Vänsterpartiet och Miljöpartiet de som kallade
              sig De rödgröna vill skära ned försvarets budget med 2 miljarder
              kronor. Med några svarta hål inlagda torde det handla om åtminstone
              det dubbla. Jag beklagar detta.
            </seg>
            <seg n="55d0a580">
              Vi har från Centerpartiet analyserat och diskuterat Sveriges
              försvarskostnader jämfört med länderna i vår omvärld. Ett av flera
              jämförelsemått som används är försvarskostnader i procent av respektive
              lands bruttonationalprodukt, bnp. Länderna i Nato har målsättningen
              att avsätta 2 procent av bnp till försvaret, men de flesta ligger
              lägre. EU:s länder avsätter i genomsnitt 1,75 procent, även om
              den djupa finanskrisen nog kan resultera i en viss minskning.
              Sverige låg för några decennier sedan i topp bland de nordiska
              länderna med 2,5 procent av bnp men ligger nu lägst med under
              1,3 procent. Denna viktiga fråga, om försvarsbudgetens storlek,
              får självfallet diskuteras inför nästa försvarsbeslut med tanke
              på omvärldsutveckling och annat, men min uppfattning är att den
              snarare bör höjas än sänkas.
            </seg>
            <seg n="b94bca85">
              Jag ska sluta med några kommentarer till den debatt som har varit.
            </seg>
            <seg n="a4082bd4">
              Peter Rådberg gav i sina repliker stort utrymme åt frågan om
              vem som bestämmer och har ansvaret för att frivillighetsreformen
              ska fungera. Riksdagen har beslutat på regeringens förslag, och
              Försvarsmakten är ansvarig myndighet. Men det är en jättestor
              och jätteviktig reform, och det behövs en samsyn och ett ansvar
              från hela samhället och myndigheter för att det ska fungera.
            </seg>
            <seg n="f8318937">
              Är det inte en stor samhällsreform, Peter? Ska inte myndigheter
              och andra göra vad de kan för att bistå i detta? Ska inte arbetsgivare
              ta sitt ansvar? Du visade på svårigheterna att få arbetsgivare
              i offentlig sektor, utgår jag från, i storföretag och i småföretag
              att vilja anställa människor, män och kvinnor, som vill kombinera
              en anställning med en insats i Sveriges försvar. Det kommer de
              inte att ställa upp på, sade du. Du tror inte på det. Men ni är
              för frivillighet.
            </seg>
            <seg n="13228643">
              Jag tror på det. Jag tror att det finns goda möjligheter att
              man ser värdet av detta för Sverige, ser den merit, den utbildning
              och den kvalitet som det innebär för dessa soldater under resans
              gång att kombinera insatsen i försvaret med utbildning och med
              arbete, och även den merit det är när man en gång slutar. Jag
              tror att det finns möjligheter, och jag hoppas att du har samma
              syn på att det nu gäller att stötta Försvarsmakten i det viktiga
              arbetet för att få reformen att fungera.
            </seg>
            <seg n="67d9e379">
              Jag kan sluta med en liten kommentar till Mikael Jansson, som
              vill tillbaka till 60-talet med en egen försvarsindustri som utvecklar
              de vapen vi ska ha på egen hand, och inte ha mycket samarbete
              med några andra utom möjligen med två Natoländer, Danmark och
              Norge.
            </seg>
          </u>
          <note n="6cf623d5">
            Med detta slutar jag, herr talman, och jag yrkar bifall till
            förslaget i utskottets betänkande och avslag på reservationen.
          </note>
          <note type="speaker" n="183d9e52">
            Anf. 80 HÅKAN JUHOLT (S) replik:
          </note>
          <u who="hakan_juholt_91cffa" xml:id="i-c70fd5d73c7a00e3-1" n="d6067037">
            <seg n="6cd7a300">
              Herr talman! I 15 års tid har jag följt hur Centerpartiet steg
              för steg lämnar stödet till de frivilliga organisationerna. Vi
              konstaterar att alla kriser som inträffar i vårt land inträffar
              i en kommun, lokalt hos någon. Det slocknar eller fungerar inte.
              Det ska hanteras lokalt av kommunen, kommunens räddningsledare,
              kommunstyrelsens ordförande eller någon annan. Det kan också sprida
              sig till flera kommuner. Vi kan detta väl. Staffan, med sin bakgrund
              som kommunpolitiker, känner också till detta mycket väl.
            </seg>
            <seg n="4f4bf551">
              Som ordförande i försvarsutskottet har jag blivit uppvaktad av
              hemvärn, frivilliga försvarsorganisationer, Civilförsvarsförbundet,
              beredskapspolisen alla de som på olika sätt organiserar det medborgerliga
              engagemanget i vår krishanteringsförmåga. Alla säger att vi är
              väldigt illa ute.
            </seg>
            <seg n="2794f482">
              Regeringen är över huvud taget inte intresserad av det medborgerliga
              engagemanget. Man satsar på heltidsanställda yrkessoldater och
              tror att de ska lösa kriserna. Försvarsmaktens dragning, när utskottet
              var på Högkvarteret, visade att vi går från 60 till 40 hemvärnsbataljoner.
              Därför skulle jag vilja vända mig till dig, Staffan, och Centerpartiet,
              som jag har följt noggrant just i den här frågan från Anders Svärds
              dagar sedan har det varit Erik Arthur Egervärn men också Staffan
              Danielsson.
            </seg>
            <seg n="2c1539b8">
              Vad i den här budgeten tycker du lyfter fram frivilligorganisationerna?
              På vilket sätt tycker du att den här budgeten ger dem ökat stöd?
              På vilket sätt tycker du att den här budgeten uppmuntrar och uppmärksammar
              medborgarnas engagemang för att ta ansvar i sin egen lokala krishanteringsförmåga?
              På vilket sätt tycker du att Centerpartiet har fått genomslag
              för den frågan?
            </seg>
          </u>
          <note type="speaker" n="1a8c2297">
            Anf. 81 STAFFAN DANIELSSON (C) replik:
          </note>
          <u who="staffan_danielsson_d9e83c" xml:id="i-ea37eabc6d959d03-1" n="ffa56f50">
            <seg n="9e4a5b16">
              Herr talman! Jag får nästan en tår i ögat av Håkan Juholts engagemang
              för Centerpartiet för 15 år sedan. Jag var knappt född då, men
              Håkan Juholt kan uppenbarligen överblicka den tiden. Jag tycker
              att din bild är en fullständig vrångbild. Du kanske har förväxlat
              oss med Socialdemokraterna eller något annat parti vad vet jag?
            </seg>
            <seg n="cc32522d">
              Frivilligorganisationerna det tror jag att vi egentligen kan
              vara överens om är oerhört viktiga. De är en resurs för Sverige.
              Hemvärnet är en hjärtefråga för Centerpartiet, och det försvarsbeslut
              vi nu fullföljer och har genomdrivit är en satsning på hemvärnet.
              Det är min uppfattning. Man höjer kvaliteten. Man har kvar ett
              stort hemvärn. Det har funnits resonemang om andra nivåer, så
              där har vi nått långt, tycker jag.
            </seg>
            <seg n="44d6d649">
              Som jag sade i mitt anförande gör övergången till frivillig rekrytering
              verkligen att de frivilliga försvarsorganisationerna lyfts fram,
              och deras roll när det gäller att få rekryteringen att fungera
              blir väldigt viktig. Det ska bli spännande att se hur samarbetet
              mellan dem och Försvarsmakten utvecklas. Det är en fortsatt satsning
              på hemvärnet och en viktig roll för de frivilliga försvarsorganisationerna.
            </seg>
            <seg n="72009fd6">
              Håkan Juholt och Socialdemokraterna vill spara 2 miljarder kronor
              på försvaret och har flera svarta hål i övrigt, så nettobesparingen
              är kanske dubbelt så stor. Sedan nämner ni på någon rad att ni
              har pengar till jämställdhet och frivilligorganisationer. Det
              är väl bra, men i förhållande till helheten imponerar inte trovärdigheten,
              tycker jag.
            </seg>
          </u>
          <note type="speaker" n="516742f1">
            Anf. 82 HÅKAN JUHOLT (S) replik:
          </note>
          <u who="hakan_juholt_91cffa" xml:id="i-c70fd5d73c7a00e3-2" n="d6067037">
            <seg n="e327f898">
              Herr talman! Jag hade inte förväntat mig att Centerpartiet skulle
              vara imponerat av vår budget, absolut inte. Jag bad bara Staffan
              Danielsson och Centerpartiet att peka på var i budgeten man lyfter
              fram de frivilliga försvarsorganisationerna, Civilförsvarsförbundet,
              beredskapspolis och andra som organiserar medborgarna i den lokala
              krishanteringen och som dessutom stärker deras möjligheter.
            </seg>
            <seg n="a0d929b2">
              Vi fick, som sagt, en beskrivning av att hemvärnet minskar från
              60 till 40 bataljoner. Är det önskvärt? Finns det inte mer medborgerligt
              engagemang i Centerpartiets värld? Räcker inte medborgarna till
              mer än 40 hemvärnsbataljoner? Eller vill regeringen och Försvarsmakten
              inte ha mer än 40? Den frågan är ganska avgörande.
            </seg>
            <seg n="273f7904">
              Jag är övertygad om att det medborgerliga engagemanget är större
              än den strypning som ni nu effektivt organiserar. Vi har lite
              mer pengar på detta område, för vi tycker att det är fel att heltidsanställa
              alla soldater till alla uppgifter eller visstidsanställa eller
              kontraktsanställa. Vi kommer tillbaka till detta i fler repliker.
              Men mängden heltidsanställda och stående förband, som regeringen
              nu förbereder, tycker vi är fel. Det är dyrt, men framför allt
              är det farligt. Det rycker nämligen undan mattan för den lokala
              kompetensen, de människor som ska hantera detta lokalt i byar
              när någonting inträffar.
            </seg>
            <seg n="7219558c">
              De kan vara organiserade i frivilligorganisationer, om dessa
              är dugliga, ska jag säga. Alla är inte det. Men många av dem är
              dugliga. De kan vara organiserade i Civilförsvarsförbundets verksamhet.
              De kan vara organiserade i beredskapspolis eller andra sammanhang.
              Samtliga dessa organisationer återkommer nu till oss och säger:
              Regeringen stryper oss. De drar undan mattan för oss.
            </seg>
            <seg n="42130a23">
              Det kan inte räcka med högtidstal, Staffan Danielsson. Peka gärna
              ut var i budgeten ni flyttar fram positionerna och, jämfört med
              den budget du försvarade förra året, nu stärker hemvärnet och
              frivilligorganisationerna! Jag ser att ni drar undan mattan för
              dem. Det är fel. Det är farligt. Det ger oss ett sämre försvar,
              en sämre krisberedskap.
            </seg>
          </u>
          <note type="speaker" n="6692c50a">
            Anf. 83 STAFFAN DANIELSSON (C) replik:
          </note>
          <u who="staffan_danielsson_d9e83c" xml:id="i-ea37eabc6d959d03-2" n="ffa56f50">
            <seg n="acce3d71">
              Herr talman! Jag tolkar Håkan Juholts inlägg som att han själv
              och Socialdemokraterna har dåligt samvete för den våldsamma nedskärning
              av försvarsanslaget som ni står bakom och som innebär mindre resurser
              till materiel, till soldater och till internationella insatser.
            </seg>
            <seg n="5b76128f">
              Det Håkan Juholt lyfter fram är hemvärnet och frivilligorganisationerna.
              Vi är överens om att det är viktigt, och det ryms inom vår budget.
              Hemvärnet kommer att växlas upp till nationella skyddsstyrkor
              och få viktigare uppgifter och omfatta 22 000 personer. Tillsammans
              med soldaterna i övrigt blir vårt försvar 50 000 personer. Är
              det här ett nytt besked från Socialdemokraterna, att ni med 35
              miljarder mindre vill ha 70 000100 000, varav 50 000 är i hemvärnet?
              Är det så jag ska tolka Håkan Juholt?
            </seg>
            <seg n="015c7ba7">
              För Centerpartiet är det otroligt viktigt med ett starkt hemvärn
              med det upplägg som vårt försvar har. Det finns ett stort engagemang
              där. Det är också viktigt, som jag har sagt, med de frivilliga
              försvarsorganisationerna.
            </seg>
            <seg n="0140f139">
              Håkan Juholt säger att regeringen satsar på ett heltidsanställt
              försvar. Regeringen och riksdagen följer med stor noggrannhet
              vad Försvarsberedningen, där Håkan Juholt var en drivande kraft,
              ville. Man lade bland annat fast att huvuddelen ska vara kontraktsanställda
              på deltid, att man ska växla och att 25 procent ska vara på heltid.
              Vi var överens om detta. Om Håkan Juholt i den här debatten gör
              ett stort nummer av att detta är något fel och att det är ett
              dyrt yrkesförsvar borde Håkan Juholt ha sagt det redan för flera
              år sedan i Försvarsberedningen.
            </seg>
            <seg n="b3ece13c">
              Jag tror nog att det här ska bli bra och att vi kan hjälpas åt
              för att få ett bra försvar, Håkan Juholt.
            </seg>
          </u>
          <note type="speaker" n="7a619e13">
            Anf. 84 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-5" n="15920ebe">
            <seg n="d75f5bc6">
              Herr talman! Jag får hålla fast vid personalförsörjningen. Jag
              tycker att du, Staffan Danielsson, är väldigt svävande när du
              ska försöka förklara hur bra detta är. Du säger att det är en
              bra reform och att alla ska hjälpa till, riksdag, regering, ÖB
              och alla människor ute i samhället. Det är så du säger, och det
              är där min kritik ligger. Men, återigen, ÖB skickar tillbaka bollen
              och säger att det här är en samhällsreform.
            </seg>
            <seg n="c1ccca7d">
              Men jag vill ha klara besked från Staffan Danielsson. Kan du
              vara lite mer tydlig än hittills? Hur ska du lösa den här personalförsörjningen?
              Det är helt avgörande om försvaret ska klara både internationella
              insatser och att skydda Sverige ifall det skulle hända någonting
              och så vidare. Hur går det om vi inte får personal?
            </seg>
            <seg n="0fad38fd">
              Det handlar om företag, för till stor del är det näringslivets
              människor som ska skicka ut människor. Då pratar vi om små och
              medelstora företag. Stora företag kanske i och för sig klarar
              detta, men oftast handlar det om medelstora företag. Om de inte
              har en tillräckligt bra lagstiftning i ryggen kommer detta naturligtvis
              att bli svårt för företagarna själva men också för den enskilde.
              Varför ska man ta den risken om man inte vet vad som händer om
              det skulle hända personer någonting? Jag vill ha tydligare besked
              från Staffan Danielsson.
            </seg>
          </u>
          <note type="speaker" n="0af434fb">
            Anf. 85 STAFFAN DANIELSSON (C) replik:
          </note>
          <u who="staffan_danielsson_d9e83c" xml:id="i-ea37eabc6d959d03-3" n="ffa56f50">
            <seg n="27d9436d">
              Herr talman! Jag tycker att även Miljöpartiet och Peter Rådberg
              överraskar lite. Man vill ha en tydlig befälsföring med en försvarsminister
              som dikterar hur den här reformen ska ske på alla plan eller en
              ÖB som pekar med hela handen och bestämmer.
            </seg>
            <seg n="305df397">
              Jag tror faktiskt att det är bättre att vi gör som vi gör, att
              riksdag och regering slår fast inriktningen. Sedan är det den
              ansvariga myndigheten som har uppdraget att genomföra denna svåra
              reform. Jag tror också, Peter, att det är viktigt att den känner
              ett brett stöd från samhället i övrigt, från offentlig sektor,
              från stora företag, från små företag och från myndigheter.
            </seg>
            <seg n="f88c5ef7">
              Då kan det fungera bra, om vi känner det här ansvaret för det
              nya försvaret. Känner vi inte det eller låter försvaret jobba
              med det här självt och om vi inte som arbetsgivare eller offentlig
              sektor bryr oss kan det nog bli svårt.
            </seg>
            <seg n="beb8463a">
              Jag får ställa en kontrollfråga till Peter Rådberg: Är vi överens
              om att det är väldigt bra att vi nu, liksom många andra länder,
              satsar på och går över till en frivillig personalförsörjning?
              Det låter ju nästan inte så.
            </seg>
            <seg n="b2519dba">
              Eftersom du tyvärr inte riktigt verkar tro på det här med att
              varva insatser i försvaret med utbildning eller civil anställning
              är min andra fråga: Lutar du egentligen åt att man ska ha heltidsanställda
              rakt av? Vore det tryggare, billigare och bättre?
            </seg>
          </u>
          <note type="speaker" n="88133da8">
            Anf. 86 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-6" n="15920ebe">
            <seg n="9daa26dc">
              Herr talman! Jag besvarar inte den sista frågan, för du vet svaret
              och vad jag tycker, Staffan Danielsson. Jag sade det i talarstolen.
            </seg>
            <seg n="1b0c5ee4">
              Jag vill dock gärna peka med hela handen, för när ÖB går ut och
              säger att detta är en samhällsreform är han väldigt tydlig med
              att säga: Ni får hjälpa mig. Kan det tolkas på ett tydligare sätt
              när han säger dessa ord gång på gång? Han vill ha hjälp. Då svarar
              Staffan Danielsson: Ja, vi ska hjälpas åt allihop; nu ska vi fixa
              detta.
            </seg>
            <seg n="dd8cc4de">
              Jag tror inte att han är nöjd med detta, och framför allt är
              inte de personer ute i samhället som vi faktiskt ska anställa
              nöjda med det svaret. Jag skulle själv som 22-åring inte kasta
              mig in om jag inte visste om de villkor man kan kräva var uppfyllda
              till hundra procent. Det är detta som är själva kritiken.
            </seg>
            <seg n="b3bff947">
              Vi borde också vara rätt överens om att det är helt riktigt att
              gå från plikt till frivillighet, men när man genomför denna stora
              reform på hundra år och sjösätter ett annat system måste det vara
              glasklart vad som gäller. Det är det vi diskuterar nu; det är
              inte glasklart. Då hamnar individen som ska välja Kalle, Stina
              och Pelle mitt i blåsdraget.
            </seg>
            <seg n="9dd5c833">
              Jag tror inte att de nöjer sig med att läsa Staffan Danielssons
              protokoll och säga att vi ska hjälpas åt allihop, eller ÖB:s.
              Det är en samhällsreform. De vill ha tydliga besked. Kan det vara
              så svårt att få?
            </seg>
          </u>
          <note type="speaker" n="b36260cf">
            Anf. 87 STAFFAN DANIELSSON (C) replik:
          </note>
          <u who="staffan_danielsson_d9e83c" xml:id="i-ea37eabc6d959d03-4" n="ffa56f50">
            <seg n="a2ad0ea5">
              Herr talman! Jag ska se om jag kan bena upp detta och lite få
              det att landa i en bredare samsyn. Det kommer Rådberg inte att
              kunna dementera eftersom han inte har någon replik kvar. Vi får
              se.
            </seg>
            <seg n="37c3c9bb">
              Vi kan vara överens om att allt inte är på plats. Detta är inte
              en tryck-på-knappen-klar-reform där vi utreder allt i detalj och
              sedan, 2015 eller 2020, säger att vi kör i gång. Här har vi i
              stället tagit ett ansvar för att säga att framtiden kräver denna
              nya modell. Vi har en hel del på plats, och en del kommer under
              resans gång till exempel det lagstiftningsförslag som nu har kommit
              och som kommer att beslutas av riksdagen senare. Jag håller med
              Peter Rådberg om att det är en avgörande pusselbit i detta.
            </seg>
            <seg n="ea015dea">
              Det är alltså ett successivt utvecklande av reformen, men jag
              tror ändå att det är bra att vi har satt i gång den. Så är det
              med stora reformer; det är svårt att få dem tryck-på-knappen-klara.
              Inriktningen är klar, grundbultarna är klara, och sedan kommer
              en del bitar på plats under resans gång.
            </seg>
            <seg n="d34b234f">
              Jag är övertygad om att ÖB tar sitt ansvar, och Försvarsmakten
              tar sitt ansvar. Det ÖB säger är att detta är en stor reform,
              och det är ingen lätt reform. Den kräver mycket engagemang och
              arbete, och den kräver att mycket faller på plats. ÖB säger: Jag
              vill känna stöd från hela samhället från myndigheter, riksdag,
              regering och brett från arbetsgivare.
            </seg>
            <seg n="6dc57773">
              Jag tycker att han ska känna detta stöd. Jag svarar ja på den
              frågan. Säger Peter Rådberg nej och att han inte ska känna det
              stödet utan fixa det på egen hand det är försvarets ansvar, och
              funkar det inte så hänger vi ÖB, eller avsätter honom?
            </seg>
            <seg n="fcf40720">
              Miljöpartiet är ett parti som har varit tydligt i att man gillar
              frivillighet, och jag har trott att man även gillar att anställning
              varvas med insatser i försvaret, civilt och så. Då tror jag att
              det behövs att vi hjälps åt i denna reform med tydligt ansvar
              för myndigheten, givetvis, och för riksdag och regering.
            </seg>
          </u>
          <note type="speaker" n="71a91c63">
            Anf. 88 MIKAEL OSCARSSON (KD):
          </note>
          <u who="mikael_oscarsson_e35f02" xml:id="i-38497a476ce36468-0" n="e67f263f">
            <seg n="09c3cd52">
              Herr talman! Försvaret håller på att bli en alltmer aktuell fråga.
              Som jag ser det är försvaret något av det allra mest grundläggande
              som staten sysslar med. Det handlar först och främst om att bevaka
              våra gränser och Sveriges suveränitet.
            </seg>
            <seg n="47d6c398">
              Hur ser då vår omvärld ut? Finns det några hot mot Baltikum?
              Finns det en hotbild norr om vårt land och norrut mot Antarktis,
              där nya sjövägar eventuellt kommer att gå i framtiden? Det känns
              inte riktigt så just denna vinter då det känns som att alla isar
              blir tjockare, men vad har framtiden i sitt sköte?
            </seg>
            <seg n="bc924e59">
              Det finns i dagsläget inga direkta hot, men det är värt att notera
              att exempelvis Ryssland under förra hösten genomförde de största
              militärövningarna intill Sverige på över tio år. Under hela september
              2009 övade rysk militär öster om Sverige, från Norska havet i
              norr till Vitryssland i söder.
            </seg>
            <seg n="ed58353d">
              Det skedde i två större manövrar, Ladoga och Zapad 09, som hållits
              samtidigt med mark-, flyg- och marinförband. I landstigningsövningarna
              i Östersjön deltog ett trettiotal krigsfartyg: fregatter, robotfartyg,
              svävare, minsvepare och ubåtar samt nio landstigningsfartyg och
              ett tjugotal båtar.
            </seg>
            <seg n="dc69df9f">
              Långsiktighet är viktigt inom alla politikområden, men kanske
              särskilt när vi diskuterar försvaret och dess framtid. Vi har
              tidigare haft avancerad förmåga att avvärja ett invasionshot.
              Invasionshotet känns i dag väldigt avlägset, men av historien
              lär vi oss att saker kan förändras. Hur snart skulle vi kunna
              återetablera en adekvat förmåga om olyckan skulle vara framme
              och hoten återigen skulle öka?
            </seg>
            <seg n="cddaa9a0">
              Herr talman! Försvarsmakten har också internationella åtaganden.
              Detta står inte i konflikt med våra nationella åtaganden. Tvärtom
              bidrar våra internationella erfarenheter och kunskaper till att
              stärka Sveriges försvarsmakt även inom våra gränser. Därtill kommer
              förstås också vår internationella solidaritet med folk som lever
              under krig och förtryck.
            </seg>
            <seg n="0f736224">
              Sverige är alliansfritt, men detta innebär inte att vi ska stå
              vid sidan om vårt internationella ansvar eller inte ta vårt ansvar
              som EU-medlemsland. Sverige kommer inte att hålla sig passivt
              om en katastrof eller ett angrepp skulle drabba ett annat EU-medlemsland
              eller ett nordiskt land. Det är också något som vi förväntar oss
              av andra länder om vi skulle drabbas av något liknande.
            </seg>
            <seg n="1e2ff09a">
              Herr talman! Fred, frihet, demokrati, rättvisa, yttrandefrihet
              och allemansrätt allt detta kan upplevas under en dag utan att
              vi tänker på det. Vi tar det allesammans för givet. Alla de som
              lever långt ifrån oss förtjänar samma rättigheter och levnadsvillkor
              som vi. För dem som upplever våld, övergrepp, krig och förtryck
              är detta vardagen. Det är där vi vill vara med och skapa trygghet.
              Detta är fritt citerat från Försvarsmaktens lilla häfte som handlar
              just om Försvarsmaktens uppgifter.
            </seg>
            <seg n="b3e4399c">
              Det är för att skapa denna trygghet som vi är engagerade och
              bidrar till ISAF och har ledningsansvar för den regionala enheten
              för säkerhet och återuppbyggnad i Mazar-e Sharif i Afghanistan.
              Det är därför vi under nästa år kommer att fortsätta att bidra
              till Kosovo Force i Kosovo, denna gång med samverkans- och observationsteam
              samt militära rådgivare till stöd för utbyggnad av Kosovos säkerhetsstruktur.
            </seg>
            <seg n="c4e790cc">
              Herr talman! För våra insatta förband, särskilt de förband som
              är insatta i Afghanistan, är det viktigt att det finns
            </seg>
            <seg n="5765ec25">
              Jag tänkte uppehålla mig en stund vid den första punkten.
            </seg>
            <seg n="97f8d4b5">
              Jag ställde nyligen en fråga till försvarsministern om obemannade
              spaningsflygplan, så kallade TUAV. Jag vill tacka ministern för
              ett snabbt och bra svar där ministern bekräftar betydelsen av
              att denna förmåga snarast finns tillgänglig för våra soldater.
              Ministern förklarade också att regeringen har gett alla nödvändiga
              bemyndiganden till Försvarsmakten.
            </seg>
            <seg n="8a52582e">
              Bakgrunden till min fråga var att den svensk-finska styrkan i
              Afghanistan under 2009 fått utstå mer än 45 attacker, något som
              eskalerat ytterligare under detta år. En obemannad spaningsfarkost
              gör det möjligt att upptäcka ett hot innan våra trupper går in
              i ett område. Från hög höjd kan både planerade eldöverfall och
              utläggning av vägbomber upptäckas med hjälp av avancerade sensorer.
            </seg>
            <seg n="ee18a578">
              Tisdagen den 19 oktober i år var sex svenska officerare och soldater
              som är mentorer, så kallade OMLT, åt den afghanska armén i strid
              under närmare sex timmar. När de med hjälp av flygunderstöd drog
              sig tillbaka till sin bas fann de även den vara under attack.
              Det var med nöd och näppe som de klarade sig allesammans. Efteråt
              säger de på försvarets hemsida: Hade vi haft möjlighet att styra
              flyget eller haft obemannade spaningsflyg i luften kunde vi ha
              agerat annorlunda och bättre.
            </seg>
            <seg n="83e27248">
              I min fråga påpekade jag att det var oroande att förmågan inte
              finns ännu, en oro som försvarsministern helt klart delade. Även
              Försvarsmakten har vid ett flertal tillfällen sagt att förmågan
              är efterfrågad.
            </seg>
            <seg n="b800cf1d">
              Till sist ska jag säga några ord om personalramen. Regeringen
              och oppositionen har en överenskommelse om insatsen i Afghanistan
              som begränsar antalet personer som kan vara insatta. En sak som
              jag har funderat över är om de ca 40 personer som krävs för att
              operera Örnensystemet kan adderas till insatsen utöver de soldater
              som redan finns eller om vi behöver kalla hem skyttesoldater för
              att kunna addera UAV-förmågan till förbandet. Jag tänkte passa
              på att skicka med den frågan till försvarsministern, som ju kommer
              att tala här senare. Hur påverkas personalramen av att Örnensystemet
              adderas till Afghanistanstyrkan? Påverkas vår förmåga att effektivt
              genomföra insatsen på ett negativt sätt? När kan vi se fram emot
              att Örnensystemet blir insatt i Afghanistan?
            </seg>
            <seg n="e2c83de6">
              Med dessa ord yrkar jag bifall till propositionen i dess helhet.
            </seg>
          </u>
          <note type="speaker" n="7f1ac3c6">
            Anf. 89 Försvarsminister STEN TOLGFORS (M):
          </note>
          <u who="sten_tolgfors_minister_2007" xml:id="i-c69dc504ad4da9cd-2" n="a307ab29">
            <seg n="f24f4e9f">
              Herr talman! Sverige är ett land som bygger säkerhet tillsammans
              med andra. Det uttrycks genom vårt medlemskap i EU och i en nationell
              solidaritetsförklaring som numera sju partier säger sig omfatta.
            </seg>
            <seg n="e2836d67">
              Alliansen har tillfört försvarspolitiken ett nytt närområdesperspektiv,
              för Norden, Östersjöområdet och EU. Det stänger det gamla glappet
              mellan nationella insatser inom gräns och internationella insatser
              så långt bort från gräns som möjligt, till exempel i Tchad eller
              Afghanistan. Sverige ska tillsammans med andra kunna verka stabiliserande
              i närområdet och hindra att problem växer sig stora och påverkar
              vår egen säkerhet. Varför vänta tills konflikten kommer hit?
            </seg>
            <seg n="de5dc77b">
              Försvarsmakten ska kunna göra insatser ensamt och tillsammans
              med andra med samma förband, i landet, i närområdet och internationellt
              för att värna Sverige och svenska intressen. Alliansen verkställer
              just nu det första försvarsbeslutet på 15 år som syftar till att
              höja försvarsförmågan, inte till att skära ned på försvaret. Vi
              sätter försvarsförmågan i centrum. Jag vill uppmana alla läsare
              av protokollet från dagens debatt att gå igenom inläggen och se
              hur många gånger ordet försvarsförmåga ens har förekommit i debatten
              så här långt.
            </seg>
            <seg n="44e94be4">
              När vi inledde reformeringen var bara en tredjedel av den nationella
              insatsorganisationen användbar inom ett helt år. År 2008 motsvarade
              det 11 400 man. Beträffande övriga två tredjedelar av det nationella
              försvaret hade politiken inga krav på tillgänglighet eller användbarhet.
              Förbanden skulle gå att använda ett till tre år bort i tiden och
              först efter att ha fått nya pengar, ny materiel, ny utbildning
              och ny övning. Det var pappersförband. Det var för lite och för
              sent.
            </seg>
            <seg n="4572987d">
              Georgienkriget tog fem dagar och avgjordes på två. Det var mindre
              än 20 000 ryska soldater på plats, men de kom bokstavligt talat
              på en enda natt. Hur hade det gamla svenska försvaret som vi tog
              över förmått att hantera en sådan situation? Hela den nya insatsorganisationen
              om 50 000 män och kvinnor kommer att vara användbar på några dagar
              om Sverige hotas.
            </seg>
            <seg n="fdf71210">
              Vi har återupptagit den operativa försvarsplaneringen för Sverige.
              Vi bygger förmåga till regional territoriell ledning på fyra platser.
              Det nya försvaret blir ett övat försvar. Varje nödvändigt inriktningsbeslut
              för försvarets utveckling fram till utgången av 2014 är redan
              fattat av riksdag och regering.
            </seg>
            <seg n="b043157e">
              Vi planerar för oförändrade försvarsutgifter, vilket börjar bli
              smått unikt i EU i finanskrisens tidevarv. Vi arbetar också för
              att flytta ett par miljarder från stöd- och kringmyndigheter och
              verksamheter till kärnan, förbandsverksamheten.
            </seg>
            <seg n="83f36cae">
              Dimensioneringen av det nya försvaret har en tydlig Östersjöprofil.
              Flygvapnet är dubbelt så stort som våra grannländers. Vi har världens
              modernaste konventionella ubåtssystem. Vi anskaffar nästa generations
              ubåtar för att det ska förbli så. Flyg och marin övervakar Östersjön
              på, under och över ytan och utgör en tröskel för varje aktör som
              vill komma över Östersjön med annat än fredliga syften. Det är
              kärnan i försvaret av Sverige. Det är också kärnan i vad Miljöpartiet
              inte förstår om flygvapnet. Vi är åtta länder som tillsammans
              byggt ett gemensamt civil-militärt övervakningssystem för Östersjön.
              Vi genomför en mycket omfattande materiell förnyelse, allt i syfte
              att stärka den nya insatsorganisationen och höja landets försvarsförmåga.
            </seg>
            <seg n="0f23e0c7">
              Vi dubblerar landets medeltunga helikopterförmåga, vi köper Meteor
              en ny radarjaktrobot för Gripen nya splitterskyddade fordon, ersättare
              för torped 45, artillerisystemet Archer. Taktisk UAV, som Mikael
              Oscarsson talade om, anskaffas liksom nya bandvagnar. Fem Visbykorvetter
              blir stegvis operativa i marinen. Kosterklassen höjer minröjningsförmågan.
              Specifikationer för nytt stödfartyg tas fram.
            </seg>
            <seg n="1246dda9">
              Vi är näst största land i SAC-samarbetet för strategisk flygtransport
              för användning både i civila och i militära kriser, något som
              oppositionen sade nej till och något som användes för humanitär
              hjälp i Haiti.
            </seg>
            <seg n="3066db97">
              Genom att utveckla och anskaffa materiel tillsammans med andra
              länder ökar vi våra möjligheter till gemensam utbildning och övning,
              som bygger samverkansförmågan. I detta ligger också betydande
              ekonomiska vinster när kostnader delas och längden på beställda
              serier av materiel ökar. Vi talar om hundratals miljoner i enskilda
              projekt i uteblivna kostnader därför att vi samverkar med andra.
            </seg>
            <seg n="f350d698">
              Under Sveriges ordförandeskap i EU fick vi stöd för konkurrens
              på lika villkor för försvarsindustrin inom EU. I dag är EU uppdelat
              på 27 delmarknader för försvarsmateriel, vilket försvagar vår
              industris konkurrenskraft.
            </seg>
            <seg n="0adb4d27">
              Den nya Försvarsexportmyndigheten är i gång, till stöd för både
              små och stora företag.
            </seg>
            <seg n="c1be8269">
              Herr talman! Genomförandet av insatsorganisation 2014 är nu huvuduppgiften.
              Vi moderniserar försvarets personalförsörjning genom rekrytering
              på frivillig grund och av nya specialistofficerare. Rekryteringsbasen
              har mer än fördubblats när kvinnor och män, båda lika, i olika
              åldrar rekryteras på exakt samma villkor. Vi har avskaffat den
              sista lagstadgade diskrimineringen i svensk lag på grund av kön.
              Oppositionen röstade emot.
            </seg>
            <seg n="2b2970d5">
              Målet är stabilare grupper genom soldater av olika ålder, utbildningsbakgrund,
              yrkesbakgrund, kön och familjesituation. Precis så har det också
              varit i testverksamheten inom hemvärnet. Ett tjugotal länder går
              i samma riktning, senast Tyskland, som tar del av svenska erfarenheter.
            </seg>
            <seg n="2558ebe9">
              Vi får professionella soldater och förband i meningen rätt utbildade,
              övade, insatserfarna och användbara, eftersom vi slipper en särskilt
              anställd utlandsstyrka vars förband läggs ned efter hemkomst från
              insats. Det är soldaternas kvalitet som räddar liv och styr försvarsförmågan.
            </seg>
            <seg n="cb1c18f1">
              Försvarsmakten kommer att bli en av Sveriges största ungdomsarbetsgivare.
              Försvaret ska anställa 16 000 unga människor de kommande åren
              på hel- och deltid. Det betyder tusentals nya, riktiga och för
              Sverige viktiga jobb på en rad garnisonsorter. Jag noterar att
              knappt någon har insett vidden av detta. De interpellationer som
              oppositionen ställer till mig handlar om att försvaret flyttar
              24 från en plats till en annan. Svaret blir: De får 900 i stället.
              Ja, men de flyttar ju 24. Se här både utmaningen och möjligheten
              på landets garnisonsorter och inse de lokalpolitiska krav detta
              ställer!
            </seg>
            <seg n="6226819b">
              Försvarsmakten ska rekrytera ca 4 000 unga människor varje år
              till militär grundutbildning. Intresset är stort. Det var 6 700
              sökande till de första 900 platserna, vilket också borgar för
              ett mycket gott urval.
            </seg>
            <seg n="ade43ee1">
              Likväl är det allas vår uppgift, också försvarets, att informera,
              kommunicera, resonera och diskutera med målgruppen. Vi ska berätta
              hur Försvarsmakten och den enskilde kan göra en skillnad för Sverige
              men också för freden internationellt.
            </seg>
            <seg n="ff182c9c">
              Parterna tecknade i våras kollektivavtal för långa tidsbegränsade
              anställningar för Försvarsmaktens soldater. Det var mycket välkommet.
              I den svenska modellen är det nämligen parternas ansvar primärt
              att sluta avtal om anställningsvillkor och förhållanden. Men Alliansen
              har också varit tydlig med att vi är beredda att komma till stöd
              med lag om parterna så önskar. Nu har vi en enig personalförsörjningsutredning
              som kom precis häromveckan som ger grund för proposition.
            </seg>
            <seg n="e7139c74">
              Herr talman! Sverige har en för vårt lands storlek unik förmåga
              att leda insatser. Det är en kvalitetsstämpel för Sveriges försvar.
              Vi leder i Afghanistan. Vi har just lett EU-insatsen Atalanta
              utanför Somalias kust. Vi ledde NBG 08. Vi kommer att leda NBG
              2011.
            </seg>
            <seg n="5d8345dd">
              Jag noterade Miljöpartiets häpenhet över att den här regeringen
              kunde säga att det var den gamla regeringens ansvar att kostnaderna
              ökar. Det beror möjligen, Peter Rådberg, på att dubbleringen av
              antalet soldater kom 2005 under en socialdemokratisk regering
              när Miljöpartiet var regeringsunderlag. Där kom kostnadsexplosionen.
              Den kom inte under den här regeringen. Därför har vi fört fram
              att Peter Rådberg faktiskt bör rikta sina frågor till den tidigare,
              socialdemokratiska regeringen.
            </seg>
            <seg n="a6c15e95">
              Alliansens ambition är att Sverige ska vara ett land som solidariskt
              tar ansvar för internationell fred och säkerhet. I det nya försvaret
              blir detta enklare då vi slipper bygga nya särskilda anställda
              förband för insatser internationellt. Vi kan använda de förband
              vi redan har, och det kommer också att vara modellen för kommande
              NBG i framtiden.
            </seg>
            <seg n="766fcc92">
              Fru talman! Oppositionen har nu på mer än fyra år inte lagt fram
              en enda genomarbetad preciserad eller genomförbar försvarsbudget
              till riksdagen. De har inte en enda gång preciserat sin syn på
              insatsorganisationens storlek, hemvärnets storlek, förmågors dimensionering
              och villkor eller fördelning för stående kontrakterade soldater.
            </seg>
            <seg n="0213f2d4">
              Det vi vet är att De rödgröna vill skära bort 2 miljarder om
              året, enligt egen utsago, från försvaret. 810 miljoner ska tas
              från förbandsanslaget. Denna nedskärning har alltså växt med 60
              miljoner bara sedan september, och vi har ingen grund för att
              förstå varför. Det enda som står i den gemensamma budgetmotionen
              är att man bedömer att det är möjligt. På vilken grund bedömer
              oppositionen att det är möjligt? Ingen har redovisat hur det ska
              gå till.
            </seg>
            <seg n="03454bd0">
              Jag noterar att oppositionen i valrörelsen sade att det inte
              drabbar några förband. Men självfallet kommer neddragningarna
              på förbandsverksamheten att drabba just förband. Vad annars skulle
              en neddragning på förbandsanslaget drabba?
            </seg>
            <seg n="e7af2271">
              Redan nedskärningen om 810 miljoner om året skulle betyda att
              var tredje soldat i det nya försvaret behöver försvinna. Tala
              om att sänka försvarsförmågan! Bara denna nedskärning motsvarar
              finansieringen av ca 4 000 soldater. Om nedskärningen inte ska
              drabba vare sig förband eller soldater undrar man verkligen var
              pengarna ska tas. Då säger någon: Plikten! Det är bara det att
              Pliktutredningen visade att det är 2 miljarder dyrare att få fram
              3 000 insatsklara soldater med hjälp av värnplikt än med frivillig
              rekrytering. Detta säger alltså en statlig utredning: Det är 2,4
              gånger dyrare att tillämpa plikt jämfört med frivillig rekrytering.
              Där fanns alltså inga pengar att spara. Det fanns bara ökade kostnader.
            </seg>
            <seg n="8a8e4a7e">
              Oppositionens budget slår mot varje anslag. Anskaffning av materiel,
              vidmakthållande och forskning får minus 565 miljoner. 540 miljoner
              ska bort från fredsfrämjande insatser. Inte ens den internationella
              solidariteten har gått fri i oppositionens budget.
            </seg>
            <seg n="0f22f14b">
              Vi noterar också, fru talman, att Socialdemokraterna i år inte
              har väckt någon försvarspolitisk motion. Det är anmärkningsvärt.
              Jag tror att det är första gången någonsin som landets största
              oppositionsparti inte har motionerat på ett av statens kärnområden.
              Men och nu kommer paradoxen jag välkomnar det! Jag ser det som
              ett tecken på insikt om behovet av internt förnyelsearbete inom
              Socialdemokraterna. Det är en beredskap att överge förra periodens
              i mitt tycke destruktiva nej-sägeri tillsammans med Vänstern.
              Det finns fler tecken på detta mer positiva tecken. Ett kom i
              dag, nämligen omsvängning om FRA. Ett annat kom för några veckor
              sedan med en bred uppgörelse sex partier emellan gällande Afghanistan.
              Ett tredje kan möjligen vara det, som jag har förstått det, goda
              samarbetsklimat som nu finns i utskottet. Ett fjärde kan möjligen
              vara att jag är glad att ha en försvarsutskottsordförande som
              tycker att det är kul att debattera frågorna i riksdagen.
            </seg>
            <seg n="97d6bb41">
              Detta skulle i bästa fall kunna skapa nya förutsättningar för
              breda överenskommelser framöver, vilket ju faktiskt är en svensk
              tradition. Håkan Juholt var själv med i Försvarsberedningen, som
              i bred enighet lämnade det underlag som inriktningspropositionen
              baseras på.
            </seg>
            <seg n="05b4aa01">
              Det kan vara så, fru talman, att vi bildligt talat efter Socialdemokraternas
              frigörelse från Vänstern, som är påbörjad men icke avslutad eftersom
              det finns ett gemensamt budgetalternativ i dag, är tillbaka någonstans
              kring sommaren 2008 då beredningen lade fram sin rapport.
            </seg>
            <seg n="599c3847">
              Den som vill prata konstruktivt, ansvarstagande och framåtsyftande
              om försvaret är välkommen. Jag hoppas att utskottets nye ordförande
              kommer att bli en av dem. Men här finns också fyra år av Socialdemokratiskt
              arv att göra upp med först från den tid då andra ingångsvärden
              styrde politiken.
            </seg>
          </u>
          <note type="speaker" n="09e8aaec">
            Anf. 90 HÅKAN JUHOLT (S) replik:
          </note>
          <u who="hakan_juholt_91cffa" xml:id="i-c70fd5d73c7a00e3-3" n="d6067037">
            <seg n="308957c2">
              Fru talman! Det är intressant att statsrådet visar denna omsorg
              och omtanke om det socialdemokratiska partiet. Det sätter vi särskilt
              värde på. Om det saknas förtydliganden på några områden kan nog
              statsrådet vara på det klara med att det pågår ett sådant arbete.
            </seg>
            <seg n="8808a9c7">
              Det som dock överraskar mig i det annars trevliga anförandet
              var den säkerhetspolitiska analys som statsrådet gjorde. Vi är
              nog alla ganska överens om att Försvarsmaktens uppgifter måste
              bygga på den säkerhetspolitiska analysen och hotbilder. Visst
              är det överraskande när ministern i sitt förberedda anförande
              inte i ett förlupet ord utan i det skrivna anförandet liknar Sveriges
              säkerhetspolitiska utsatthet vid Georgiens. Det kan man utläsa
              ur protokollet: Hur skulle vi i Sverige ha klarat detta som Georgien
              klarade? Det har väl aldrig varit så att tidigare Sovjetrepublikers
              tillstånd är det som har utgjort planering för Försvarsmaktens
              operativa förmåga.
            </seg>
            <seg n="7a1bb2ad">
              Jag måste komma till frågan: Vad är det för hotbild som gör att
              regeringen nu sätter upp detta försvar med kontinuerligt anställda
              soldater för? Självfallet behövs en snabbinsatsförmåga inom vissa
              förbandstyper, inte minst vid internationella åtaganden. Men hur
              kan det komma sig att när försvarsutskottet besökte Högkvarteret
              i förra veckan berättade de för oss att de nu genomför regeringens
              beställning på två stående stridsvagnskompanier med heltidsanställda
              soldater?
            </seg>
            <seg n="1149f68b">
              Jag måste fråga försvarsministern: Är det hotbilden? Är det internationella
              åtaganden? Eller vad är det som gör att regeringen har bestämt
              att våra tunga stridsvagnskompanier endast ska bemannas med heltidsanställda
              soldater?
            </seg>
          </u>
          <note type="speaker" n="9b66595a">
            Anf. 91 Försvarsminister STEN TOLGFORS (M) replik:
          </note>
          <u who="sten_tolgfors_minister_2007" xml:id="i-c69dc504ad4da9cd-3" n="a307ab29">
            <seg n="4569b8ab">
              Fru talman! Det är klart att man känner ett behov av viss omsorg
              även om er, Håkan Juholt. Vi har ju precis gått ur en period där
              ditt parti har sagt nej till alla reformer som ska ge Sverige
              ökad försvarsförmåga.
            </seg>
            <seg n="ef5df628">
              Låt mig ge några exempel. Ni har sagt nej till nya helikoptrar,
              nej till handlingsplan Gripen, nej till C17/SAC för civil och
              militär krishantering, nej till stabila försvarsanslag, nej till
              likabehandling av kvinnor och män och nej till frivillig rekrytering.
              Ett parti i ert samarbete sade nej till nya ubåtar. Och kanske
              värst av allt, tycker jag: Ni sade nej till den nya veteransoldatpolitiken.
              Inte ens där kunde ni förmå er att ta steget till en bred lösning.
              Det handlar om det moraliska ansvaret för sjukvård och välbefinnande
              för dem som har gjort och gör våra insatser. Ni har en del att
              ompröva, kan man tryggt säga.
            </seg>
            <seg n="1f529d7d">
              När det gäller försvarets inriktning skriver oppositionen att
              reformeringen ska fortsätta. Det är vackert så, men i vilken riktning?
              Det finns inte ett enda ord i er mycket korta motion som berättar
              i vilken riktning ni vill gå. Ni använder våra nyckelord och skriver:
              Det syftar till att skapa ett försvar med ökad användbarhet och
              tillgänglighet.
            </seg>
            <seg n="8109ab02">
              Det är jättebra, men sedan säger ni nej till alla de reformer
              som krävs för att nå detta.
            </seg>
            <seg n="9d0f3cc3">
              Jag noterar dock att ni inte nämner ordet rörlighet i er motion.
              Men det är kanske svårt när man samtidigt säger nej till alla
              delar som ska ge ökad rörlighet. Det gäller både strategisk och
              taktisk rörlighet i form av C17 och helikoptrar.
            </seg>
            <seg n="efb32acb">
              Den säkerhetspolitiska inriktningen är glasklar i inriktningspropositionen.
              Där görs analysen. Det är inte någon som står på fri hand och
              förändrar Sveriges säkerhetspolitiska analys eller inriktning.
            </seg>
            <seg n="e843b568">
              Jag sade inte se efter i protokollet att Sverige kan jämföras
              med Sovjet. Jag säger att det visar det moderna krigets natur
              och hur föråldrad styrningen av försvaret var innan alliansregeringen
              kom på plats.
            </seg>
          </u>
          <note type="speaker" n="b6612008">
            Anf. 92 HÅKAN JUHOLT (S) replik:
          </note>
          <u who="hakan_juholt_91cffa" xml:id="i-c70fd5d73c7a00e3-4" n="d6067037">
            <seg n="99c79a4e">
              Fru talman! Jag återkommer till min fråga. Så långt tillbaka
              som jag kan minnas har incidentberedskap och hävdande av territoriell
              integritet legat på marin- och flygstridskrafterna. Det är fullt
              logiskt. Där har vi också de heltidsanställda soldaterna och officerarna.
            </seg>
            <seg n="f762ce54">
              Hur kan det nu komma sig att regeringen har bestämt att de tunga
              stridsvagnskompanierna ska bemannas med heltidsanställda kontinuerligt
              anställda soldater? Är det hotbilden som har avgjort detta? Eller
              är det dålig politisk styrning att man inte har engagerat sig
              i frågan? Eller förbereder man dessa för internationell krishantering?
              Det måste finnas ett skäl. Man måste komma tillbaka till att vi
              utformar vår försvarsmakt efter de uppgifter den har.
            </seg>
            <seg n="c55d1c91">
              Vilka uppgifter har stridsvagnskompanierna som motiverar att
              det är heltidsanställd kontinuerligt anställd personal? Jag förstår
              inte det.
            </seg>
            <seg n="e3d94d7b">
              Därför kommer man ofta tillbaka till denna debatt. Inte minst
              gjorde Staffan Danielsson det i sin sista replik som jag inte
              kunde bemöta för min talartid var ute. Han påstod att Försvarsberedningen
              sade så här, men det gjorde den inte alls. Försvarsberedningen
              sade att frivillighet ska vara en rekryteringsgrund, och det ska
              det absolut. Vi uteslöt allt annat; det var den väg vi ville gå.
              Men endast en mindre del av markstridskrafterna skulle utgöras
              av heltidsanställda soldater. Övriga skulle vara kontraktsanställda
              i olika former. Nu levererar regeringen till och med stridsvagnsbesättningarna
              som heltidsanställda.
            </seg>
            <seg n="ae08fc4c">
              Kommer det att följa någon som helst grundorganisatorisk förändring
              av detta? Försvarsmakten har begärt i sitt budgetunderlag att
              få återkomma så snart som möjligt med grundorganisatoriska förändringar.
              Kan vi vänta oss detta runt hörnet? Ligger det framför oss redan
              nästa år? Jag skulle önska att statsrådet kommenterar detta.
            </seg>
          </u>
          <note type="speaker" n="934b4249">
            Anf. 93 Försvarsminister STEN TOLGFORS (M) replik:
          </note>
          <u who="sten_tolgfors_minister_2007" xml:id="i-5fd090574785687a-1" n="a307ab29" next="i-f712b34286eb5590-1">
            <seg n="850fc180">
              Fru talman! Jag känner stor glädje över att Håkan Juholt är tillbaka
              i debatten. Han är lika utmärkt som vanligt, dock något ringrostig.
            </seg>
          </u>
          <note n="01540b10">
            (HÅKAN JUHOLT (S): Ja.)
          </note>
          <u who="sten_tolgfors_minister_2007" xml:id="i-f712b34286eb5590-1" n="a307ab29" prev="i-5fd090574785687a-1">
            <seg n="562dcc77">
              Jag hör att han instämmer, och det tyder på viss självinsikt.
            </seg>
            <seg n="c2284182">
              Numera, Håkan Juholt, är det samma förband i en insatsorganisation
              som ska användas för alla försvarets uppgifter oavsett om det
              är i landet, i närområdet eller internationellt. Jag märker i
              hela Håkan Juholts argumentation att han inte har tagit till sig
              det. Han är kvar i separata organisationer för separata uppgifter,
              och så ser det inte ut.
            </seg>
            <seg n="3b305a52">
              Det ser inte heller ut så att regeringen beställer förband med
              hel- eller deltidsanställda. Vi beslutar tillsammans med er om
              en insatsorganisation, en grundorganisation och förmågor som ska
              uppfyllas. Sedan är det Försvarsmakten som efter militära bedömningar
              ser till att leverera önskad effekt.
            </seg>
            <seg n="5421b047">
              Det gläder mig också att höra rädslan för förbandsnedläggningar
              från en man som vill ta bort 2 miljarder från försvaret. Jag tog
              över efter socialdemokratiska ministrar som hade lagt ned 60 förband
              och verksamhetsställen. Jag har inte lagt ned ett enda. Med Socialdemokraternas
              budget ihop med Vänsterns och till stora delar Miljöpartiets kan
              jag garantera att förbandsdöden är tillbaka. Då kommer det inte
              att handla om att Försvarsmakten vill jobba på ett sätt som den
              själv tycker är rationellt, som har diskuterats ibland, utan om
              att Håkan Juholt igen politiskt tvingar fram förbandsnedläggningar
              utan någon som helst militär rationalitet.
            </seg>
            <seg n="8ef61a7c">
              När jag nu har Juholt framför mig vill jag återknyta till hans
              diskussion om hemvärnet. När jag tog över sade man till mig att
              det fanns 30 000 i hemvärnet. När jag synade det visade det sig
              vara 13 000 som uppfyllde kontrakten. Nu går vi upp till 22 000,
              och det är inga pappersförband utan fullt fungerande förband som
              ska ingå i insatsorganisationen. Det är en kraftig ambitionshöjning
              för hemvärnet, Håkan Juholt. Välkommen att ansluta!
            </seg>
          </u>
          <note type="speaker" n="4a739083">
            Anf. 94 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-7" n="15920ebe">
            <seg n="7b6960c6">
              Fru talman! Man kan varna Håkan Juholt för att det blir mycket
              raljerande, för du får inte mycket svar.
            </seg>
            <seg n="37045192">
              Försvarsministern talade vitt och brett om att det skulle anställas
              16 000 soldater, 4 000 per år och så vidare. Huvudfrågan blir
              dock hur dessa ska anställas. Det är lätt att på papper skriva
              ned vilka ambitioner och visioner man har; det skulle vilket parti
              som helst kunna göra. Svårigheten är att gå därifrån till verkligheten.
              ÖB har en annan uppfattning, att det blir svårare för hela samhället
              att lösa denna problematik. Det är inte så lätt. Jag vill gärna
              ha ett konkret svar, vilket jag också bad om i mitt anförande,
              på hur man ska lösa personalförsörjningen med mer tydlighet.
            </seg>
            <seg n="9eadfa0c">
              Min andra fråga till försvarsministern handlar om JAS och den
              nya EF-varianten. Vilka är de operativa skälen till att vi ska
              skaffa detta nya plan. Du nämner inte med ett enda ord varför
              Sverige behöver 70 nya EF-varianter, utan det går du förbi med
              tystnad, ministern. Jag skulle vilja ha de operativa skälen till
              detta och svar på hur personalförsörjningen ska förverkligas.
            </seg>
          </u>
          <note type="speaker" n="1db96533">
            Anf. 95 Försvarsminister STEN TOLGFORS (M) replik:
          </note>
          <u who="sten_tolgfors_minister_2007" xml:id="i-c69dc504ad4da9cd-4" n="a307ab29">
            <seg n="82cb5dcb">
              Fru talman! Jag tar det som en stor komplimang att när vi diskuterar
              nästa års budget med oppositionen tvingas man gå ett decennium
              framåt i tiden för att ha något att ställa frågor om.
            </seg>
            <seg n="46435d8c">
              När man tidigare talade om vad FOI sade om kostnader i det nya
              systemet är det 1 miljard 2019. Det handlar inte om det nya systemet
              utan om att Försvarsmakten inte skulle klara samma rationaliseringskrav
              som alla andra myndigheter åläggs 2019.
            </seg>
            <seg n="eb750af6">
              När vi talar Gripen ska vi till 2020 och därefter för att Rådberg
              ska ha något att fråga om. Han frågar vilka de operativa behoven
              är. Det visar en bristande insikt i hur sådana här processer går
              till. De operativa behoven 2020 och därefter måste studeras först,
              Peter Rådberg. Det är inget som du eller jag hittar på i riksdagen.
              Man tar fram seriösa underlag från Försvarsmakten och kompletterar
              med andra säkerhetspolitiska analyser ur Regeringskansliets arbete.
              Utifrån detta som innehåller bland annat omvärldsbedömningar,
              teknikutveckling, plattformar från andra håll och allt vad det
              kan vara avgör man vilka behov Sverige har och hur vi ska svara
              mot behoven. Är det EF och hur ska EF se ut?
            </seg>
            <seg n="262715b6">
              Men Peter Rådberg kräver att vi 2010 ska redogöra för vilka de
              operativa behoven är.
            </seg>
            <seg n="2d7d5d77">
              Jag tror att oppositionen gör detta för att man inte direkt har
              använt sina inlägg till att utveckla hur man ska skära bort flera
              miljarder ur Försvaret varje år. Man bedömer bara att det går.
              Tyck och tryck är Peter Rådbergs budgetpolitik, och därför tvingas
              han hoppa fram ett decennium för att hitta sina frågor.
            </seg>
          </u>
          <note type="speaker" n="baf454ea">
            Anf. 96 PETER RÅDBERG (MP) replik:
          </note>
          <u who="peter_radberg_0a5fb2" xml:id="i-560cd330375ce44f-8" n="15920ebe">
            <seg n="0fdd8284">
              Fru talman! Sten Tolgfors vet mycket väl att beslutet ska fattas
              nu. Det fattas inte 2020; det fattas nästa år. I mars kommer ÖB
              att lägga fram ett förslag där man eventuellt har 70 plan av EF-varianten
              som det ska sägas ja eller nej till. Vi kan inte vänta till 2020;
              riksdagen kommer att fatta beslut mycket tidigare. Då måste de
              operativa behoven vara på plats.
            </seg>
            <seg n="fe8be928">
              Det är oförskämt att flytta fram något tio år, ministern. Du
              förstår lika väl som jag att dessa beslut fattas mycket tidigare.
              Allt annat är trams. Jag tar inte till mig något av den kritik
              i hårda ordalag som du lägger fram.
            </seg>
            <seg n="0303e062">
              Jag vill ha svar på personalförsörjningsfrågan. Du talar om att
              det ska bli 16 000 och 4 000 per år. Jag köper det; det är jättebra.
              Men jag är orolig för att det inte finns någon tydlighet när vi
              går från plikt till frivillighet. Alla bitar är inte på plats;
              det fattas massor med bitar.
            </seg>
            <seg n="8f170d8c">
              Vi har talat om detta i tidigare inlägg. Kan ministern inte tydliggöra
              och skicka en politisk signal om hur ni ska lösa detta? Det är
              inget litet problem. Försvaret står och faller med personalförsörjningen.
              Du kan diskutera visioner och drömma hur mycket du vill om vi
              inte får personal och unga tjejer och killar kommer till vår försvarsmakt.
              Som försvarsminister måste du kunna vara tydlig och inte bara
              säga att det är en samhällsreform och att vi alla ska hjälpas
              åt. Det kommer inte att räcka, tyvärr.
            </seg>
          </u>
          <note type="speaker" n="0059edfc">
            Anf. 97 Försvarsminister STEN TOLGFORS (M) replik:
          </note>
          <u who="sten_tolgfors_minister_2007" xml:id="i-c69dc504ad4da9cd-5" n="a307ab29">
            <seg n="04598cc0">
              Fru talman! Det är uppenbart att om ett plan ska vara i luften
              20202025 fattar man inte beslutet då, men man gör det på underlag.
              Peter Rådberg visade ju i sitt nästa inlägg att han visste att
              inga underlag var inkomna. Han tillstod själv att han trodde att
              det kommer ett från Försvarsmakten i mars. Vad är då poängen med
              att kräva besked i december ett antal månader innan?
            </seg>
            <seg n="bdd12581">
              Jag redovisade siffror från verkligheten på rekryteringen. Det
              var 6 700 sökande till de första 900 platserna. Peter Rådberg
              sade i sitt första inlägg att det är lätt för partier att ha ambitioner
              och visioner. Presentera några då! Det är tydligen bara den här
              sidan som har några, dessutom konkretiserade i riksdagsbeslut.
              Jag har i flera år fascinerats av Rådbergs inställning till frivillighet.
              Miljöpartiet kallar det för en glädjens dag när Pliktutredningen
              läggs fram om skiftet från värnplikt till frivillighet. Äntligen
              lyssnade de andra partierna på Miljöpartiet!
            </seg>
            <seg n="073efc10">
              Vad blir slutsatsen för Miljöpartiet? Att rösta nej i riksdagen
              och ägna varje tillfälle åt att kritisera det man själv är för.
              Det ingår i det grundläggande ansvaret i försvarspolitiken att
              prata positivt om varför man är för frivilligheten, inte bara
              kritisera. Regelverket för den frivilliga rekryteringen är på
              plats. Den kritik som Peter Rådberg har baseras på att han blandar
              ihop två saker, dels den frivilliga rekryteringen dels utvecklingen
              av anställningsformerna vilket Personalförsörjningsutredningen
              har sysslat med. Det handlar inte om den frivilliga rekryteringen
              i sig. Det handlar i första hand om anställningsformer. Dem grundlade
              parterna redan i våras, nämligen att man skulle ha långa tidsbegränsade
              anställningar. Inget parti i riksdagen vill ha livstidssoldater
              i Sverige. En utredning har utvecklat villkoren vidare. Det kommer
              att bli en proposition.
            </seg>
            <seg n="3194de93">
              Jag rekommenderar Rådberg att läsa Pliktutredningen igen. Jag
              vet att du gillar den. Där finns många av svaren, liksom i propositionen
              till riksdagen. Hittills går det bra.
            </seg>
          </u>
          <note type="speaker" n="d051b441">
            Anf. 98 CLAS-GÖRAN CARLSSON (S):
          </note>
          <u who="clas-goran_carlsson_10b2a1" xml:id="i-e8d5218e99063822-0" n="3dcaeeed">
            <seg n="10fb07ab">
              Fru talman! Mitt första anförande i denna kammare har jag valt
              att spara till dagens debatt, och ägna åt försvaret i allmänhet
              och försvarsekonomi i synnerhet.
            </seg>
            <seg n="ee4c12ba">
              Sverige har under lång tid varit militärt alliansfritt. Sverige
              är i dag militärt alliansfritt. Sverige ska också i framtiden
              vara militärt alliansfritt. Det har under många år varit en självklarhet,
              men nu krävs det att vi valda ledamöter här i Sveriges riksdag
              understryker det. Den borgerliga regeringen slingrar sig och ger
              inga raka besked i frågan. Moderata företrädare som Johan Forssell
              säger öppet att nästa naturliga steg är att gå med i Nato. Folkpartiet
              har sedan länge förespråkat ett medlemskap i Nato.
            </seg>
            <seg n="b38df7a1">
              Vi socialdemokrater kommer att fortsätta att stödja omvandlingen
              av det svenska försvaret från ett invasionsförsvar till ett modernt
              insatsförsvar. Vi har gett ett tydligt besked om försvarsförmåga,
              inriktning, satsningar och besparingar. Vi har också sagt nej
              till ett framtida svenskt medlemskap i Nato. Vi är tydliga på
              den punkten.
            </seg>
            <seg n="79c017fa">
              Fru talman! Landets försvar är en alldeles för viktig fråga för
              att riksdagen ska splittras kring den. Om försvars- och säkerhetspolitik
              ska det råda blocköverskridande enighet. Vi socialdemokrater har
              historiskt ansträngt oss för breda överenskommelser inom försvars-
              och säkerhetspolitiken, och vi noterar med tillfredsställelse
              att utskottet kunnat enas om de synpunkter som handlar om riksdagens
              roll samt om styrning och uppföljning som vi fört fram under arbetets
              gång.
            </seg>
            <seg n="8f0dbd76">
              Sveriges försvar är och ska vara allas ansvar. Genom en fortsatt
              folklig förankring säkras försvarets tillgång till kompetens och
              flexibilitet inför en eventuell framtida försämrad omvärldssituation.
              Den folkliga förankringen utgör därmed en viktig komponent för
              det militära försvaret.
            </seg>
            <seg n="e1fb992d">
              Frågan om den folkliga förankringen hänger också samman med den
              förändring som försvaret nu genomgår, från ett värnpliktsförsvar
              till ett frivilligt yrkesförsvar. Det är en fråga som i allra
              högsta grad kommer att påverka Försvarsmaktens ekonomi. Vi har
              redan sett rapporter som nämnts här som varnar för en kraftig
              kostnadsökning efter genomförandet av det nya yrkesförsvaret.
            </seg>
            <seg n="fa471c7d">
              Vart tar denna utveckling vägen? Osäkerheten om detta kan knappast
              betraktas som en ansvarsfull ekonomisk politik. Vi socialdemokrater
              har ordning och reda i de förslag vi har lagt fram. Slarv, stress
              och glädjekalkyler är inget bra sätt att hantera landets och Försvarsmaktens
              ekonomi.
            </seg>
            <seg n="a4457d84">
              Ett annat område som inger farhågor är kostnadsutvecklingen för
              Nordic Battlegroup. Riksrevisionens granskning av NBG 08 pekar
              bland annat på sen och otillräcklig rapportering till riksdagen
              och en otillfredsställande kostnadskontroll under uppbyggnaden
              av NBG 08, något som resulterade i en kostnadsökning från drygt
              1 miljard i regeringens proposition 2004 till drygt 4 miljarder
              kronor i slutnotan. Det är en häpnadsväckande kostnadsexplosion
              som Riksrevisionen inte någonstans har kunnat finna dokumenterade
              beslut på vare sig hos Försvarsmakten eller hos regeringen. Det
              talas om en informell arbetsgrupp på Försvarsdepartementet, men
              Riksrevisionen har inte kunnat klargöra vem som fattat vilka beslut
              och när.
            </seg>
            <seg n="ed2b02c2">
              Ytterligare ett exempel på regeringens släpphänthet när det gäller
              ekonomin är att regeringen tidigare i år beslutade om att köpa
              in de dyra helikoptrarna Black Hawk för 4,7 miljarder, trots att
              det finns fungerande helikoptrar att använda i avvaktan på den
              försenade leveransen av helikopter 14. Vi socialdemokrater har
              i den här kammaren starkt förordat att använda helikopter 4 och
              helikopter 10 i stället.
            </seg>
            <seg n="6c7c89e7">
              Fru talman! Vi vill med kraft understryka vikten av ett samspel
              mellan regering och riksdag. Det är nödvändigt att riksdagen får
              de återrapporteringar som krävs, och också får möjlighet att fatta
              de eventuellt kompletterande beslut som kan krävas, och inte enbart
              finnas till för att ställas inför fait accompli.
            </seg>
          </u>
          <note n="0c570f3c">
            I detta anförande instämde Roza Güclü Hedin, Peter Jeppsson,
            Håkan Juholt, Åsa Lindestam, Eva Sonidsson och Anna-Lena Sörenson
            (alla S).
          </note>
          <note type="speaker" n="5c4a5391">
            Anf. 99 STAFFAN DANIELSSON (C) replik:
          </note>
          <u who="staffan_danielsson_d9e83c" xml:id="i-ea37eabc6d959d03-5" n="ffa56f50">
            <seg n="be53898a">
              Fru talman! Jag vill ge en kort replik. Jag tycker att det var
              ett tänkvärt inlägg av Clas-Göran Carlsson. Jag fastnade för en
              mening som jag vill lyfta fram i all sin glans: Sveriges försvar
              är och ska vara allas ansvar.
            </seg>
            <seg n="ccd6e702">
              Det är inte bara ÖB:s, inte bara försvarsministerns ansvar, utan
              vi har ett gemensamt ansvar i Sverige. Jag ansluter mig till den
              bedömningen och tycker att det var väl uttalat.
            </seg>
          </u>
          <note type="speaker" n="f49bc0b8">
            Anf. 100 CLAS-GÖRAN CARLSSON (S) replik:
          </note>
          <u who="clas-goran_carlsson_10b2a1" xml:id="i-e8d5218e99063822-1" n="3dcaeeed">
            <seg n="e606079a">
              Fru talman! Jag noterar med glädje Staffan Danielssons kommentar.
              Det är allas vårt ansvar. Det som vi har velat peka på i den här
              omställningen är att det gäller att få med samtliga parter i det
              här ansvaret. Det handlar om att göra detta tillräckligt attraktivt
              så att vi klarar rekryteringen av de framtida soldaterna i vårt
              försvar. Vi är något bekymrade över hastigheten och kanske bristen
              på allvar i processen. Men, som sagt, det är ett gemensamt ansvar.
              Vi gör bedömningen att det är av allra största vikt att vi åstadkommer
              detta tillsammans.
            </seg>
          </u>
          <note type="speaker" n="d9c15960">
            Anf. 101 STAFFAN DANIELSSON (C) replik:
          </note>
          <u who="staffan_danielsson_d9e83c" xml:id="i-ea37eabc6d959d03-6" n="ffa56f50">
            <seg n="00722cd1">
              Fru talman! Jag har respekt för att oppositionen menar att man
              hade skött detta bättre än vad regeringen har gjort. Det vore
              märkligt annars. Jag vill ansluta mig till det som försvarsministern
              sade tidigare, och jag gläder mig åt att det är en ny ton i försvarsutskottets
              debatt i riksdagen. Vi ska ha olika uppfattningar om vilka som
              ska bemanna stridsvagnar och annat, men det är bra att vi kan
              hitta varandra på så många områden som möjligt i en så här viktig
              fråga.
            </seg>
            <seg n="c8113c85">
              Vi har haft debatt om värnplikt och övergång till frivillighet.
              Försvarsberedningen var inne på det. Under den period som har
              varit har vi diskuterat om det var en ravin eller ett dike som
              skilde Alliansen från oppositionen. Jag har med en dåres envishet
              hävdat att det snarast är ett dike.
            </seg>
            <seg n="f184f34d">
              Nu är den frivilliga personalförsörjningen på gång. Då gäller
              det verkligen att få den att fungera. Jag tycker att Clas-Göran
              Carlssons inlägg visar att ni kommer att vara med och jobba för
              detta och ge goda råd till regeringen och oss i Alliansen så att
              vi ska lyckas så bra som möjligt med denna uppgift. Sedan får
              vi följa det under resans gång.
            </seg>
            <seg n="dc96c44d">
              Jag har respekt för att det är en svår uppgift. Det är en stor
              uppgift för försvaret, och det gäller nog för oss alla att visa
              ödmjukhet och lyssna och ta lärdom under resans gång.
            </seg>
          </u>
          <note type="speaker" n="2b78c042">
            Anf. 102 CLAS-GÖRAN CARLSSON (S) replik:
          </note>
          <u who="clas-goran_carlsson_10b2a1" xml:id="i-e8d5218e99063822-2" n="3dcaeeed">
            <seg n="fc5697ca">
              Fru talman! Det är ärligt menade ord att landets försvars- och
              säkerhetspolitik kräver breda överenskommelser. Som jag nämnde
              i mitt anförande har vi alltid haft ambitionen att träffa breda
              överenskommelser.
            </seg>
            <seg n="49f1d6f5">
              Men vi noterar också ett förändrat samtalsläge. Trots att jag
              inte deltog i kammarens debatter under föregående mandatperiod
              kan jag nog notera att det har skett en omsvängning även hos den
              borgerliga Alliansen i samtalsklimatet, och det tror jag att vi
              har varit noga med att understryka under denna debatt.
            </seg>
          </u>
          <note type="speaker" n="0e45283d">
            Anf. 103 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-fb53154d0d4c2304-0" n="258dd743">
            <seg n="86db6096">
              Fru talman! Även jag ska hålla mitt jungfrutal i denna sena timme.
              Jag tror att många är trötta, och det är julfester som hägrar.
              Jag hoppas ändå att jag kan upprätthålla ett visst intresse eftersom
              jag tänkte passa på att säga några ord om en ganska liten del
              av budgeten men en naggande angelägen sådan. Den handlar om försvarets
              undervattensförmåga i Östersjön.
            </seg>
            <seg n="54eb4a7f">
              Östersjön har en stor strategisk betydelse för hur Sverige ska
              kunna försvaras och hur vi ska kunna hävda vår suveränitet och
              våra nationella intressen. Jag tror att försvarsministern också
              talade om det. Därför är vi socialdemokrater mycket nöjda med
              att regeringen föreslår en anskaffning av en ny lätt torped och
              att utskottet i betänkandet också tillstyrker det.
            </seg>
            <seg n="91b2d46c">
              Utvecklingen av en ny lätt torped är av stor strategisk betydelse
              för vidmakthållandet av undervattensförmågan i marinen. Likaså
              är anskaffningen av den här nya torpeden viktig för att nå målet
              för insatsorganisationens operativa förmåga till 2014.
            </seg>
            <seg n="20cc091f">
              Vi socialdemokrater är därför samtidigt ganska bekymrade över
              hur regeringen har valt att hantera anskaffningen av denna torped
              som ska ersätta den äldre torped 45.
            </seg>
            <seg n="ce752881">
              Fru talman! För den oinvigde kan det vara intressant att känna
              till att Saab Underwater Systems under många år har utvecklat
              och tillverkat torpeder till det svenska undervattensförsvaret.
              De svenska torpedbärarna i undervattensbeskyddet är anpassade
              efter dessa svensktillverkade torpeder. För nyare fartyg, till
              exempel Visbykorvetterna och de beställda helikopter 14 gäller
              samma sak. Saab Underwater Systems har planerat att vidareutveckla
              den äldre modellen av torped för att bestycka dessa plattformar.
            </seg>
            <seg n="2e066848">
              I stället för att beställa och direktupphandla torpeden hos Saab
              har regeringen sagt att behovet av torpeder bör tillgodoses via
              upphandling på den internationella marknaden och bland de befintliga
              system som finns där.
            </seg>
            <seg n="19323f5f">
              Det är just denna inställning som oroar oss. Eller rättare sagt
              är vi bekymrade över de konsekvenser som detta kan föra med sig
              för marinens förmåga att försvara våra gränser i Östersjön.
            </seg>
            <seg n="da640803">
              När jag ställde en fråga här i kammaren till försvarsministern
              häromveckan om hanteringen av denna anskaffning av torpeden påpekade
              han mycket riktigt att mitt parti har ställt sig bakom den strategi
              för materielanskaffning som ska korta ledtider, effektivisera
              försvaret och spara pengar till skattebetalarna, vilket bland
              annat innebär konkurrensutsättning av beställningarna.
            </seg>
            <seg n="fb9e02d2">
              Jag tycker att man ska använda sig av offentlig upphandling i
              konkurrens, när det är klokt att göra det. Men frågan är om det
              verkligen är klokt att gå till offentlig upphandling när det gäller
              just den här torpeden.
            </seg>
            <seg n="dc8cc367">
              För det första tar en upphandling av detta slag mycket lång tid
              om anbudsbeslutet sedan överklagas, vilket nästan är legio numera
              när det gäller så stora affärer. Det är just bland annat lång
              tidsutdräkt som man vill undvika med materielanskaffningsstrategin.
              Om torpeden inte är färdig för leverans 2013 kommer det att dröja
              innan marinen når Försvarsmaktens mål om full operativ förmåga.
            </seg>
            <seg n="e584e34b">
              Vad som är värre är att den svenska industrin, i det här fallet
              Saab Dynamics, uppger att man under tiden inte förmår upprätthålla
              verksamheten, det vill säga behålla kompetensen och därmed kapaciteten
              för att serva och underhålla det undervattensförsvar som ska värna
              fred och säkerhet i Östersjön. Andra torpeder av tyngre slag,
              som till exempel ska bestycka de nya ubåtarna som också är beställda
              och på väg fram, är helt beroende av reservdelar och underhåll
              från de ingenjörer som finns på Saab Underwater Systems. Om de
              försvinner och om hylsor och båtar ska byggas om för att passa
              andra system, vilket också gäller för den nya torped 45D, är det
              en affär som för de svenska skattebetalarna kan sluta på minst
              4 miljarder kronor, och dessa pengar finns väl inte.
            </seg>
            <seg n="3d515df2">
              För det andra är det mycket osäkert om det över huvud taget finns
              en leverantör utanför Sverige bara Sverige svenska torpeder har,
              kanske man kan säga av torpeder som skulle passa våra svenska
              förhållanden. Jag har redan nämnt dessa rent tekniska komplikationer.
              Men det kan också vara bra att känna till att de länder som tillverkar
              torpeder som skulle kunna vara aktuella, exempelvis Italien, Frankrike
              och Tyskland, inte har torpeder som är anpassade efter Östersjöns
              bräckta vatten och mycket oregelbundna bottenstruktur. Det finns
              förstås ett land som har torpeder som skulle kunna fungera i Östersjön,
              och det är Ryssland. Men vi antar att det inte är regeringens
              mening att Sverige för att värna sitt territoriella oberoende
              i Östersjön ska vara beroende av rysk krigsmateriel.
            </seg>
            <seg n="82474047">
              Fru talman! Avslutningsvis är vi från socialdemokratisk sida
              mycket positiva till anskaffning av en ny lätt torped för att
              försvara Östersjön. Men vi är mycket bekymrade över hur regeringen
              har valt att hantera frågan. Vi önskar att man från regeringens
              håll vill ompröva sin hållning och ge FMV ett positivt svar på
              deras anhållan om att få direktupphandla den nya lätta torpeden
              här i Sverige.
            </seg>
          </u>
          <note n="4d54d166">
            I detta anförande instämde Johan Andersson, Clas-Göran Carlsson,
            Roza Güclü Hedin, Peter Jeppsson, Åsa Lindestam och Eva Sonidsson
            (alla S) samt Torbjörn Björlund (V).
          </note>
          <note type="speaker" n="57db77b1">
            Anf. 104 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-4a4cb96a09e5c370-0" n="d92bdfc2">
            <seg n="f7610a7b">
              Fru talman! Man kan säga att detta är mitt jungfrutal. Jag höll
              även ett anförande under allmänpolitiska debatten. Då var det
              ungefär lika många personer som satt i kammaren som nu.
            </seg>
            <seg n="d5a35726">
              Jag tänkte tala lite grann om det viktiga engagemang som de frivilliga
              försvarsorganisationerna och de civila insatserna gör inom försvaret.
            </seg>
            <seg n="fbaf6ee6">
              Trots vårt robusta samhälle inträffar situationer av kris som
              kräver större insatser över längre tid, till exempel översvämningar,
              eftersök efter försvunna medmänniskor, bränder eller kanske evakuering
              av gamla och sjuka om det exempelvis skett en vattenläcka på ett
              äldreboende.
            </seg>
            <seg n="92023a05">
              Det svenska försvaret är en fråga för oss alla i samhället. Men
              försvaret i Sverige handlar inte bara om krig, vapen eller militära
              övningar. Det handlar också om att vi som land har ett bra försvar
              när den mer vardagliga samhällskrisen knackar på dörren. I det
              arbetet spelar frivilliga försvarsorganisationer en mycket viktig
              roll. De har funnits länge, och därmed har de en gedigen kunskap
              om hur man på olika sätt hanterar kriser i Sverige. Det är också
              viktigt att lyfta fram den viktiga roll som de spelar vid rekrytering
              till Försvarsmakten.
            </seg>
            <seg n="d6a7a39b">
              Vi behöver ställa oss frågan hur och på vilket sätt vi ska engagera
              tjejer och killar att söka sig till yrkesförbanden. Hur får vi
              en bred kompetens bland våra rekryter? Jag tror att de frivilliga
              försvarsorganisationerna har en viktig roll även här.
            </seg>
            <seg n="c5f26a4d">
              Trots det viktiga arbete som försvarsorganisationerna gör har
              den borgerliga regeringen valt att slå undan fötterna på dem.
              Man har flyttat det riktade anslaget till frivilliga försvarsorganisationer.
              Nu återfinns medlen inom ramen för anslagen till förbandsverksamhet
              och beredskap. Det innebär i praktiken att alla organisationer
              måste vända sig till hemvärnet för att ta del av dessa pengar.
              Detta tror jag påverkar verksamheten negativt då det bland annat
              kraftigt försvårar möjligheten att hålla anställd personal som
              organiserar resurserna. I praktiken innebär det mindre möjligheter
              att utföra det viktiga arbete som behövs om det uppstår en kris
              i samhället.
            </seg>
            <seg n="57222183">
              Vi socialdemokrater vill se självständiga och ideella organisationer.
            </seg>
            <seg n="a6399c59">
              Försvarets frivilligorganisationer som har sina rötter i vår
              folkrörelsetradition ska stödjas och är något som vi ska vara
              stolta över.
            </seg>
            <seg n="382c47ee">
              I ett samhälle är det viktigt att skapa en känsla av gemenskap,
              av att vi hör ihop. Sådana viktiga värden tillför försvarets frivilligorganisationer.
              De har den lokala kännedom som så väl behövs vid en kris.
            </seg>
            <seg n="05f3b0d4">
              Det här är ett väldigt viktigt arbete för oss socialdemokrater.
              Dessa människor som engagerar sig frivilligt och ideellt utgör
              en viktig och effektiv byggsten i ett folkligt förankrat försvar.
              Vi vill därför att deras engagemang och kraft ska tillerkännas
              en större betydelse än som är fallet med regeringens politik.
              Ja, detta är en uppmaning från mig så är det.
            </seg>
            <seg n="de51202e">
              Därför är det mycket olyckligt att regeringens vilja att stödja
              försvarets frivilligorganisationer är så liten. Bristen på engagemang
              från regeringens sida riskerar att leda till att frivilligorganisationernas
              roll i totalförsvaret urvattnas.
            </seg>
            <seg n="030c610e">
              När verkligheten för de frivilliga försvarsorganisationerna nu
              på grund av regeringens politik ser ut på detta sätt är det mycket
              märkligt att regeringen fortfarande förutsätter att de fortsätter
              att bedriva verksamhet och att utföra viktiga uppgifter, inklusive
              att ge stöd till Försvarsmakten. Regeringens politik uppmuntrar
              inte människor att engagera sig frivilligt, tvärtom!
            </seg>
            <seg n="876c009f">
              Vi socialdemokrater vill att det svenska försvaret ska vara långsiktigt
              folkligt förankrat. I det arbetet spelar de här frivilliga försvarsorganisationerna
              en avgörande roll.
            </seg>
            <seg n="53fa7104">
              Sverige behöver en god beredskap även vid mindre nationella kriser.
              Ingen vet när en storm slår till det känner Clas-Göran Carlsson
              till och ödelägger ett samhälle eller när en oljekatastrof inträffar
              i havet och döda fåglar flyter in mot stränderna. Men då har vi
              stor glädje av alla de människor som engagerar sig i nämnda organisationer.
              Det är viktigt att vi i samhället visar stor uppskattning för
              det viktiga arbete som människorna i dessa organisationer utför.
            </seg>
          </u>
          <note n="6d5e850a">
            I detta anförande instämde Clas-Göran Carlsson, Peter Jeppsson,
            Håkan Juholt, Åsa Lindestam, Eva Sonidsson och Anna-Lena Sörenson
            (alla S).
          </note>
          <note n="5fe85a64">
            Överläggningen var härmed avslutad.
          </note>
          <note n="b126b521">
            19 § Bordläggning
          </note>
          <note n="79232933">
            Anmäldes och bordlades
          </note>
          <note n="490836c8">
            20 § Anmälan om interpellation
          </note>
          <note n="0dbff7cf">
            Anmäldes att följande interpellation framställts
          </note>
          <note n="dde3aee4">
            den 13 december
          </note>
          <note n="9159da4d">
            Eva Olofsson
          </note>
          <note n="80624df7">
            Interpellationen redovisas i bilaga som fogats till riksdagens
            snabbprotokoll tisdagen den 21 december.
          </note>
          <note n="4f4ccbc8">
            21 § Anmälan om frågor för skriftliga svar
          </note>
          <note n="ed0eab48">
            Anmäldes att följande frågor för skriftliga svar framställts
          </note>
          <note n="8b866d66">
            den 14 december
          </note>
          <note n="19fdecf9">
            Maria Lundqvist-Brömster
          </note>
          <note n="ae416e24">
            Torbjörn Björlund
          </note>
          <note n="e9bf5c8c">
            Jens Holm
          </note>
          <note n="ecc38b9e">
            Marianne Berg
          </note>
          <note n="f49361bc">
            Frågorna redovisas i bilaga som fogats till riksdagens snabbprotokoll
            tisdagen den 21 december.
          </note>
          <note n="2429bb22">
            22 § Anmälan om skriftliga svar på frågor
          </note>
          <note n="46b6209d">
            Anmäldes att skriftliga svar på följande frågor inkommit
          </note>
          <note n="8b866d66">
            den 14 december
          </note>
          <note n="dd1f3e75">
            Helene Petersson
          </note>
          <note n="e9bf5c8c">
            Jens Holm
          </note>
          <note n="24cb8a20">
            Åsa Romson
          </note>
          <note n="720a7eda">
            Peter Jeppsson
          </note>
          <note n="f5c63b9e">
            Carina Moberg
          </note>
          <note n="29bc868f">
            Svaren redovisas i bilaga som fogats till riksdagens snabbprotokoll
            tisdagen den 21 december.
          </note>
          <note n="5a18cd12">
            23 § Kammaren åtskildes kl. 20.42.
          </note>
          <note n="8dc4f7b3">
            Förhandlingarna leddes
          </note>
          <note n="ad6bdab8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
