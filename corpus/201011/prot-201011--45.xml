<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--45</head>
          <docDate when="2010-01-21">2010-01-21</docDate>
        </div>
      </front>
      <body>
        <div>
          <note n="6411ee93">
            ﻿
          </note>
          <note n="bf471429">
            Riksdagens protokoll
          </note>
          <note n="3f208fb0">
            2010/11:45
          </note>
          <note type="date" n="b9a4d32a">
            Fredagen den 21 januari
          </note>
          <note n="5b595c63">
            Kl. 09:00 - 13:49
          </note>
          <note n="71598cf9">
            1 § Anmälan om inkommet protokollsutdrag från justitieutskottet
          </note>
          <note n="5f3c9e9b">
            Förste vice talmannen anmälde att ett utdrag ur prot. 2010/11:17
            för torsdagen den 20 januari i ärende om subsidiaritetsprövning
            av EU-förslag inkommit från justitieutskottet.
          </note>
          <note n="9fc65ba4">
            2 § Anmälan om inkommen granskningsrapport från Riksrevisionen
          </note>
          <note n="8bf73bad">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note n="6224f426">
            3 § Svar på interpellationerna 2010/11:101, 129 och 135 om rekryteringsproblem
            och kompetensbrist
          </note>
          <note type="speaker" n="f596902f">
            Anf. 1 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-0" n="0b871efe">
            <seg n="fe01df11">
              Fru talman! Gunilla Svantorp har frågat mig vilka åtgärder jag
              avser att vidta för att motverka i dag rådande matchningsproblematik
              inom vuxenutbildningsområdet och arbetsmarknaden. Ylva Johansson
              har frågat mig vilka åtgärder jag avser att vidta för att säkerställa
              att näringslivet kan få tag i den kompetens som efterfrågas för
              att undvika flaskhalsar i ekonomin och för att arbetslösa med
              svag utbildningsbakgrund ska ges möjlighet till ny kompetens som
              kan leda till arbete. Slutligen har Maria Stenberg frågat mig
              vilka åtgärder jag avser att vidta för att öka utbildningen inom
              bristyrken och för att höja kompetensen hos den svenska arbetskraften.
            </seg>
            <seg n="3519c0fa">
              Kompetensförsörjning rör flera olika politikområden, bland annat
              arbetsmarknads-, utbildnings- och näringspolitiken. Jag svarar
              i dag huvudsakligen utifrån de delar som ryms inom arbetsmarknadspolitikens
              område.
            </seg>
            <seg n="9eb5bd78">
              En god kompetensförsörjning innebär att den arbetskraft och den
              kompetens som behövs inom olika sektorer finns och är anställningsbar.
              Behoven varierar såväl över tid som mellan olika branscher och
              olika delar av landet. Att kompetensförsörjningen fungerar är
              av grundläggande betydelse för vår välfärd.
            </seg>
            <seg n="ea879fb6">
              Det har framkommit bland annat i undersökningar presenterade
              av Företagarna och Arbetsförmedlingen att det trots en starkt
              ökande efterfrågan på arbetskraft saknas personer med rätt kompetens
              inom vissa områden. Vi känner igen detta mönster från tidigare
              konjunkturvändningar.
            </seg>
            <seg n="3a3b0b0d">
              Regeringen har under de gångna åren, vilka präglats av svag efterfrågan
              på arbetskraft, gjort stora satsningar inom utbildningspolitiken
              för att stärka kompetensen hos arbetskraften, bland annat genom
              en kvalitetsförstärkning av yrkesutbildningen. Antalet platser
              på universitet och högskolor samt inom den yrkesinriktade gymnasiala
              vuxenutbildningen (yrkesvux) har tillfälligt förstärkts under
              20092011. Vidare har den nya yrkeshögskolan inrättats och antalet
              utbildningsplatser ökats. En försöksverksamhet med lärlingsutbildning
              inom gymnasieskolan pågår och kommer att permanentas i den nya
              gymnasieskolan från hösten 2011. Regeringen fortsätter med kvalitetsförstärkningar
              av yrkesutbildningen genom att bland annat införa en ny lärlingsutbildning
              inom den kommunala vuxenutbildningen från och med hösten 2011.
            </seg>
            <seg n="4defb38b">
              Det är inte görligt att via kortsiktiga politiska beslut ändra
              kompetensen hos befolkningen. Vad vi däremot kan göra inom arbetsmarknadspolitiken
              är att förbättra matchningen och tillvaratagandet av den kompetens
              som finns.
            </seg>
            <seg n="7bf82695">
              Arbetsgivare som upplever sig sakna rätt typ av arbetskraft bör
              kontakta Arbetsförmedlingen. Det finns i många fall kompetens
              bland de arbetssökande, men det kan krävas ett bredare, fördjupat
              sökande och en bättre matchning. Detta kan Arbetsförmedlingen
              bistå med.
            </seg>
            <seg n="2efb7271">
              Matchningen är Arbetsförmedlingens huvuduppgift och omfattar
              platsförmedling och arbetsgivarkontakter. Kundundersökningar som
              genomförts de senaste åren visar att närmare 90 procent av de
              arbetsgivare som vänt sig till Arbetsförmedlingen för rekryteringshjälp
              varit nöjda med den hjälp de fått och att de fått tillräckligt
              med lämpliga sökande för att kunna anställa.
            </seg>
            <seg n="1080efb4">
              När det gäller de arbetssökande fokuserar Arbetsförmedlingen
              på att sökaktiviteten ska vara hög och att de sökande bör vara
              yrkesmässigt och geografiskt rörliga. För den som saknar tydliga
              formella kvalifikationer ska Arbetsförmedlingen kartlägga och
              vid behov validera den kompetens och kunskap som den sökande besitter.
            </seg>
            <seg n="1c8984d1">
              Arbetsförmedlingen kan också, när så bedöms lämpligt, besluta
              om kortare arbetsmarknadsutbildningar inom bristyrken med inriktning
              mot till exempel tillverkning, transport, bygg och anläggning,
              vård och omsorg med mera.
            </seg>
            <seg n="2d596520">
              Det allvarliga är att det fortfarande, trots en växande efterfrågan
              på arbetskraft, är svårt för personer med utländsk bakgrund samt
              för personer med en funktionsnedsättning som innebär nedsatt arbetsförmåga
              att finna ett jobb. Regeringen följer därför noga utvecklingen
              och Arbetsförmedlingens arbete inom detta område. Jag vill betona
              att detta är en fråga som endast kan lösas i samverkan med arbetsgivare
              och andra aktörer. Det handlar i grunden om hur vi ser på kompetens
              när den arbetssökande i något avseende skiljer sig från normen.
            </seg>
            <seg n="8ebbdb5d">
              En annan viktig grupp att fokusera arbetsmarknadspolitiska insatser
              på är ungdomar, särskilt de som saknar fullständiga betyg. Ungdomar
              är ofta attraktiva på arbetsmarknaden och finner vanligen en anställning
              förhållandevis snabbt. Däremot är utsikterna för ungdomar med
              ofullständig utbildning mindre goda. Regeringen har därför beslutat
              om särskilda insatser för att stödja dessa ungdomars återgång
              till utbildningssystemet och sett till att Arbetsförmedlingen
              har möjlighet att göra tidiga insatser när så bedöms lämpligt.
            </seg>
            <seg n="5ecdab56">
              Rent generellt gäller att arbetsmarknaden i allt högre grad efterfrågar
              personer med högre utbildningsnivå i form av en teoretisk utbildning
              eller yrkesutbildning utöver grundskola. Ökade krav i arbetslivet
              bekräftar vikten av utbildning. Regeringen lägger därför även
              fortsättningsvis stor vikt vid utvecklingen inom det ordinarie
              utbildningsområdet, inte bara vad gäller volymer utan även när
              det gäller samverkan mellan arbetslivet och utbildningsvärlden,
              för att därigenom långsiktigt förbättra och säkra vår kompetensförsörjning.
            </seg>
          </u>
          <note type="speaker" n="e423c037">
            Anf. 2 GUNILLA SVANTORP (S):
          </note>
          <u who="gunilla_svantorp_099889" xml:id="i-558bcb41f6dc295b-0" n="85c1c493">
            <seg n="72f97f8e">
              Fru talman! Jag vill börja med att tacka för svaret, men jag
              är inte särskilt nöjd med det.
            </seg>
            <seg n="0d9fafa5">
              Senast i går kunde vi läsa en rapport från OECD som säger att
              långtidsarbetslösheten stiger oroväckande mycket och att arbetslösheten
              ligger på skyhöga nivåer samtidigt som det anmäls allt fler lediga
              arbeten. Någonting är helt fel. En del i det som är fel handlar
              just om det som jag ställde frågan om: matchningen mellan den
              kompetens som finns i form av arbetslösa människor och den kompetens
              som arbetsgivarna efterfrågar.
            </seg>
            <seg n="90527ed7">
              Ett populärt ord hos statsministern i dessa dagar, och särskilt
              i partiledardebatten i onsdags, är ordet anställningsbar. Människor
              måste bli anställningsbara, upprepade han flera gånger. Ja, det
              kan vi väl alla hålla med om, men frågan är bara hur.
            </seg>
            <seg n="2e272b28">
              I våra frågor till statsrådet har vi hänvisat till flera olika
              rapporter som visar att problemet med matchning är stort. Ändå
              säger statsrådet märkligt nog i sitt svar att 90 procent av de
              arbetsgivare som vänt sig till Arbetsförmedlingen är nöjda med
              den hjälp de har fått. Det står i skarp kontrast till den rapport
              som Svenskt Näringsliv tagit fram, deras årliga rekryteringsenkät,
              där den del som heter Att söka men inte finna visar att vart femte
              rekryteringsförslag misslyckats både i år och det jämförande året
              2007. Att så många som var femte misslyckats även i år med så
              mycket högre arbetslöshet menar man i rapporten beror på att matchningen
              inte fungerar. Ändå påstår statsrådet i sitt svar att 90 procent
              är nöjda med den hjälp de har fått. Det är väldigt märkligt.
            </seg>
            <seg n="d6b92125">
              Många av åtgärderna i dag syftar till att snabbt få ut de arbetslösa
              i korta åtgärder. Men rapporter från Arbetsförmedlingen visar
              att de som sätts i korta åtgärder oftast återvänder till arbetslöshet,
              eftersom man inte har fått den hjälp som hade behövts för att
              skapa en egen, varaktig försörjning.
            </seg>
            <seg n="9dd6d777">
              Jag upplever att det i dag finns en stor avgrund mellan arbetsmarknadspolitiken
              och utbildningspolitiken, trots att de borde vara grenar på samma
              träd.
            </seg>
            <seg n="9687fad9">
              Fru talman! Mycket av statsrådets svar på våra interpellationer
              handlar om regelrätt utbildning, och det är också viktigt. Men
              svaret andas mycket att det mesta av ansvaret läggs över på individen:
              Man får själv se till att välja rätt väg i livet om man vill lyckas.
            </seg>
            <seg n="b3aa6d32">
              Arbetsmarknadspolitik är i högsta grad fördelningspolitisk, då
              den vänder sig i första hand till de arbetslösa och resurssvaga,
              som kanske inte i första hand ser studielån som den första åtgärden
              för att förbättra sin ställning på arbetsmarknaden. För att verkligen
              satsa på dem som behöver åtgärderna bäst behöver man gå från den
              låga nivån på dagens 3 procent arbetsmarknadsutbildningar och
              se till att matcha betydligt bättre än vad som görs i dag.
            </seg>
            <seg n="a461a7da">
              Men tyvärr pratar statsrådet inte alls om arbetsmarknadspolitik
              i sitt svar utan bara om reguljär utbildningspolitik. Och med
              de åtgärderna har vi många som riskerar att fastna utanför arbetsmarknaden
              för lång tid framöver, kanske i hela sina liv. Vi behöver både
              bra utbildningar och möjligheter till kvalitativt bra arbetsmarknadsutbildningar.
            </seg>
            <seg n="77b63d0c">
              Fru talman! Eftersom jag inte har fått svar på min fråga ställer
              jag den en gång till: Vilka åtgärder kommer statsrådet att vidta
              för att säkerställa att företagen har tillgång till personal med
              den kompetens som de efterfrågar?
            </seg>
          </u>
          <note type="speaker" n="8a2b885b">
            Anf. 3 YLVA JOHANSSON (S):
          </note>
          <u who="ylva_johansson_c5e8e0" xml:id="i-c26043e1751ec895-0" n="ccc79a12">
            <seg n="d7e21188">
              Fru talman! Tack, statsrådet, för svaret, även om det inte var
              mycket till svar på de angelägna frågor som vi har ställt!
            </seg>
            <seg n="28392d43">
              Vi har just nu en väldigt oroande situation på arbetsmarknaden.
              Trots en uppåtgående konjunktur har vi en kvardröjande stor arbetslöshet
              och en långtidsarbetslöshet som inte minskar. Samtidigt uppger
              allt fler branscher och arbetsgivare att man inte får tag i kompetent
              personal.
            </seg>
            <seg n="03392b9b">
              Nordeas chefsekonom gick i går ut och varnade för överhettning
              på arbetsmarknaden redan. Med en arbetslöshet på över 8 procent
              varnar hon för att Riksbanken måste höja räntan onödigt snabbt
              för att klara av överhettningsproblemen.
            </seg>
            <seg n="c42e35f5">
              Gunilla Svantorp tog tidigare upp att det redan i våras kom signaler
              från svenskt näringsliv om att många arbetsgivare har problem
              att klara sina rekryteringar och därför inte kan växa i den takt
              som de skulle vilja. Frågan är alltså i högsta grad aktuell. Men
              regeringen och arbetsmarknadsministern avstår från att svara på
              frågan om vad man tänker göra utan hänvisar till vad man har gjort
              tidigare, och det är inte mycket.
            </seg>
            <seg n="51415bb0">
              Vi socialdemokrater har varit tydliga med vad man bör göra, och
              det är tre prioriteringar. Det är utbildning, utbildning och utbildning.
            </seg>
            <seg n="c8d07788">
              Det handlar om en kvalitetshöjning i skolan, så att vi vänder
              den trend som vi nu har med ett fritt fall när det gäller kunskaperna
              i skolan. Det är allt fler som lämnar grundskolan och gymnasieskolan
              med otillräckliga kunskaper, vilket är ett oerhört stort problem
              på arbetsmarknaden.
            </seg>
            <seg n="8d9e8011">
              Det andra handlar om utbildning för omställning. Vi vill ha stora
              satsningar på vuxenutbildning och arbetsmarknadsutbildning. Det
              handlar om möjligheten att byta spår i livet, att söka sig till
              en annan bransch och att skaffa sig den kompetens som krävs för
              att man ska kunna få jobb.
            </seg>
            <seg n="c0423e56">
              Det tredje handlar om högskoleutbildning, spetsutbildning och
              forskningssamarbete med näringslivet, så att vi också kan utveckla
              nya och varaktiga jobb i vårt land.
            </seg>
            <seg n="48931d5f">
              Arbetsmarknadsministern påstår att den borgerliga regeringen
              har gjort stora satsningar på utbildningen. Det är inte sant.
              Tvärtom har vi en situation där vi har färre platser i arbetsmarknadsutbildningen
              än vad vi hade innan lågkonjunkturen slog till. Detta är en av
              de punkter där regeringen har fått allra mest kritik. Också när
              det gäller regeringens eget expertorgan, Finanspolitiska rådet,
              är en av huvudpunkterna i kritiken mot regeringens sätt att hantera
              krisen att man så hårdnackat väljer bort att satsa på kvalificerade
              insatser och arbetsmarknadsutbildning. Det är en av de åtgärder
              som man vet fungerar väl.
            </seg>
            <seg n="649e2ad8">
              När det gäller vuxenutbildningen är det en radikal minskning
              av antalet platser jämfört med vad som gällde före lågkonjunkturen.
              Och jämför man med vad den socialdemokratiska regeringen gjorde
              under förra krisen, på 90-talet, är det här bara en droppe i havet
              när det gäller satsningar på vuxenutbildning.
            </seg>
            <seg n="f61f6d5f">
              När det gäller högskoleplatserna är det i förhållande till ungdomskullarnas
              storlek en minskning. Det är alltså svårare för ungdomar att komma
              in på högskolan, eftersom ungdomskullarna faktiskt har blivit
              större. Det är alltså inte sant att regeringen har gjort stora
              satsningar på utbildningen.
            </seg>
            <seg n="0abefc2f">
              Det är regeringen som bär hela ansvaret för den situation som
              vi nu har och som jag tyvärr tror snabbt kommer att förvärras
              med risk för överhettning och bristproblem på arbetsmarknaden.
              Det är allvarligt att arbetsmarknadsministern här i riksdagen
              inte har några förslag om hur hon ska hantera den situationen.
            </seg>
            <seg n="b1024dec">
              Det enda som ministern säger, som det är värt att fästa någon
              vikt vid, är att det är viktigt att ungdomar som inte har gymnasieutbildning
              ska få den kompetensen. Ja, där delar jag regeringens uppfattning.
              Och jag skulle vilja avsluta med att ställa en fråga. TCO presenterade
              före jul en rapport med förslag om en särskild utbildningsgaranti
              för ungdomar under 25. Hur ser arbetsmarknadsministern på det
              förslaget?
            </seg>
          </u>
          <note type="speaker" n="1cf476f7">
            Anf. 4 MARIA STENBERG (S):
          </note>
          <u who="maria_stenberg_ac6055" xml:id="i-432ed0641a35e999-0" n="561c5221" next="i-717c21865e7b3379-0">
            <seg n="8012e41c">
              Fru talman! Även jag ska för artighetens skull tacka ministern
              för svaret på min interpellation, även om jag kanske inte riktigt
              tycker att innehåll, vinklar och regionala skillnader kommer till
              sin rätt när debatter slås ihop på det här sättet.
            </seg>
            <seg n="beb6287d">
              Nåja, valet att göra så här var i alla fall inte mitt, och ämnet
              är allt för viktigt för att jag ska ägna mig åt formalia.
            </seg>
            <seg n="2b74dee7">
              Min ingång i debatten handlar om det tudelade Sverige. Det är
              ett tudelat Sverige på alltför många områden i dag och för alltför
              många människor. Den här debatten handlar om hur den arbetskraft
              som finns ska bli kompetent och hur människor ska kunna rustas
              för att bli anställningsbara. Det är det som den borgerliga regeringen,
              med statsrådet Hillevi Engström, har ansvaret för, att rusta och
              se till att människor blir anställningsbara och kan ta de nya
              jobben och få chanser i utbildningssystemet.
            </seg>
            <seg n="1639b528">
              Jag bor som jag bor, i Norrbottens inland. Internationaliseringen
              och globaliseringen och även den lokala tillväxten präglar Sverige
              och Norrbotten och även min lilla hemkommun Arjeplog, men bara
              under halva delen av året. Hos oss är nämligen vintermånaderna
              väldigt hektiska. Mycket kompetens ska sökas och kanske finnas.
            </seg>
            <seg n="348fd6e0">
              Vi söker erfarna och kunniga testförare, ingenjörer, servicepersonal,
              väktare, förare av tunga fordon, serveringspersonal, hotellpersonal
              och så vidare. Det är ett litet samhälle i Norrlands inland som
              ska ställa om, byta inriktning och ändra sin kompetens. Omställningsförmågan
              har för många Arjeplogsbor satts på prov om och om igen, år ut
              och år in.
            </seg>
            <seg n="661782f7">
              Men trots alla människors goda vilja för det är vad det handlar
              om, att människor har en god vilja och insikt om att skaffa sig
              kunskap och kompetens skiner bristerna igenom och mynnar ut i
              svårigheter för arbetsgivaren att rekrytera och faktiskt för människor
              att kunna planera sina liv. Bland annat har de hårdare och mer
              stelbenta reglerna i a-kassan, som den borgerliga regeringen infört,
              inneburit större osäkerhet och större otrygghet.
            </seg>
            <seg n="f74e65b3">
              I dag talar den borgerliga regeringens politik om för människor
              att de dag ett i sin arbetslöshet ska packa ihop och flytta, oavsett
              var de bor. Följden blir att människor flygs in, jobbar hårt under
              några få månader och sedan flygs ut igen. Det är inte mycket till
              regional utveckling eller till samhällsutveckling, i alla fall
              inte där jag bor.
            </seg>
            <seg n="2983e3c1">
              Det finns ju alltid goda lokala förmågor som tänker större, bredare
              och bättre än den borgerliga regeringen för att faktiskt råda
              lite bot på kompetensförsörjningen, bland annat i min hemkommun.
              Där startade man ett gymnasieprogram med ett riksintag, allt med
              sikte på framtiden. Och det var höga ambitioner om att förse arbetsmarknaden
              med den kompetens som krävs för att man ska kunna bidra till tillväxten
              och se till att det finns jobb för de unga. Det handlar om utbildning
              för jobb, så att säga, som den borgerliga regeringen brukar prata
              om. Men nej, nu har Skolverket med den borgerliga regeringens
              goda minne tagit bort riksintaget. Det innebär att det blir svårare
              i framtiden att rekrytera och se till att man får kompetens och
              arbetskraft i inlandet.
            </seg>
            <seg n="5cee99b2">
              Med det här lilla lokala exemplet på hur svårt det kan vara att
              hitta kompetent personal undrar jag: Vart tog den borgerliga regeringens
              höga svansföring vägen när det gäller arbetslinjen och kompetensförsörjningen
              i bland annat den här branschen och kanske framför allt i Norrbottens
              inland där jag bor?
            </seg>
          </u>
          <note n="668ff256">
            Anf. 5 TOMAS TOBÉ (M):
          </note>
          <u who="maria_stenberg_ac6055" xml:id="i-717c21865e7b3379-0" n="561c5221" prev="i-432ed0641a35e999-0">
            <seg n="eb6fae18">
              Fru talman! Interpellanterna har väckt viktiga frågor om kompetensförsörjning
              och matchning. Det här är tveklöst framtidsfrågor för Sverige.
              I en alltmer globaliserad värld kommer det att vara viktigt att
              man har en bra utbildning och att vi har en fungerande matchning
              på arbetsmarknaden.
            </seg>
            <seg n="9b0d3ae8">
              Sedan kan man ändå inte, fru talman, låta bli att kommentera
              några av inläggen från interpellanterna.
            </seg>
            <seg n="fdf21333">
              Det lyfts bland annat fram att den svenska regeringen bär det
              fulla ansvaret för de problem vi kan ha med skolresultat och annat.
              Det är möjligt att interpellanten Ylva Johansson kanske skulle
              visa lite större ödmjukhet. Ylva Johansson var tidigare skolminister,
              mellan 1994 och 1998. Det var på den tiden då man lade grunden
              för den flumskola som så kapitalt har misslyckats. Nu ser vi mycket
              av resultaten och problemen i den svenska skolan.
            </seg>
            <seg n="2444f224">
              Där har Alliansen varit tydlig med att vi nu sätter fokus på
              kunskap igen. Nu sätter vi fokus på mer satsningar på den svenska
              skolan, och vi kommer på lite längre sikt att kunna bedöma om
              den politiken har varit lyckad eller inte.
            </seg>
            <seg n="1dd0804c">
              Lite större ödmjukhet tror jag att man kan visa än att säga att
              det är regeringen som bär det fulla ansvaret för de svenska skolresultaten.
            </seg>
            <seg n="ae7795c6">
              Vidare lyfts det fram att det är viktigt med högskolor och universitet.
              Det håller jag med om, och aldrig tidigare har så många människor
              i Sverige gått i högskola och på universitet. Det är fantastiskt
              bra, men var ärlig och erkänn det också!
            </seg>
            <seg n="56270a3b">
              Det låter också som att det inte finns några Amsutbildningar
              för arbetslösa. Låt mig bara påpeka en sak: Vi fyller inte ens
              i dag upp den kvot av Amsutbildningar som regeringen har avsatt.
            </seg>
            <seg n="1eac6cba">
              Vidare lyfts Svenskt Näringslivs rekryteringsenkät upp som ett
              bevis för att regeringens politik inte fungerar och att vi måste
              ha fler åtgärder. Det är en intressant enkät som visar att vi
              konstant måste arbeta med matchningen på arbetsmarknaden. Men
              en av slutsatserna från Svenskt Näringsliv när det gäller enkäten
              är att det behövs fler privata matchningsaktörer. Man tycker att
              regeringen inte går fram tillräckligt när det gäller detta.
            </seg>
            <seg n="63baea87">
              Det skulle vara intressant om interpellanterna kunde återkomma
              och ge besked om det är det man menar. Saknas det privata aktörer
              på matchningsområdet?
            </seg>
            <seg n="9f77d7fd">
              Fru talman! Vi står nu i en situation med 46 000 jobb, rapporterar
              Arbetsförmedlingen under december månad. Det är rekord. Inte på
              flera decennier har vi haft ett sådant bra läge. Nu är det alltså
              oerhört viktigt att vi har en bra matchning, och då är jag väldigt
              glad över att vi har ett bra stöd med många coacher som kan hjälpa
              människor att hitta dessa jobb, vilket är oerhört centralt.
            </seg>
            <seg n="123949a6">
              Det intressanta är att oppositionen fortfarande står fast vid
              att dessa coacher inte behövs. De ska bort, för de är onödiga.
              Det har jag väldigt svårt att förstå. Det kanske kan vara ett
              område som skulle kräva lite politikförnyelse.
            </seg>
            <seg n="edf6d9a6">
              Jag har en fråga till arbetsmarknadsministern. I det läge vi
              har nu, då vi ser att så pass många nya jobb är på framväxt, att
              vi har ordning och reda i de svenska statsfinanserna och att våra
              tillväxttal placerar oss i tätklungan i världen, på vilket sätt
              kommer arbetsmarknadsministern att fortsätta säkerställa att människor
              kan få mer hjälp av olika aktörer?
            </seg>
            <seg n="aae654ef">
              Arbetsförmedlingen ska vara ett stöd, men hur kan arbetsmarknadsministern
              fortsätta se till att man kan få stöd från olika aktörer? Jag
              tror nämligen att vi nu behöver vara många som hjälper till och
              letar upp alla de jobb som finns och som arbetslösa behöver.
            </seg>
          </u>
          <note type="speaker" n="c419519e">
            Anf. 6 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-1" n="0b871efe">
            <seg n="9978660e">
              Fru talman! Tack till interpellanterna för angelägna frågor!
              Kompetensförsörjningen är otroligt viktig för Sverige och Sveriges
              framtid.
            </seg>
            <seg n="db3e54f1">
              Jag skulle vilja ta upp några frågor när det gäller just arbetsmarknadsutbildning,
              för det är ju mycket det som oppositionen fokuserar på. Jag har
              tittat närmare på hur många som faktiskt deltar i arbetsmarknadsutbildning.
              Det tycks som att oppositionen inte har riktigt koll på de siffrorna.
            </seg>
            <seg n="6858ca82">
              När man tittar på dem som är inom jobb- och utvecklingsgarantin
              ser man att där finns 13 900 personer som skrevs in i arbetsmarknadsutbildning
              förra året. Utanför garantierna var det ännu fler 16 660 personer.
              Totalt skrevs alltså 30 000 personer in i arbetsmarknadsutbildningen.
            </seg>
            <seg n="2e83419a">
              När det gäller den förberedande utbildningen skrevs 11 300 personer
              in som var i garantierna. Utanför garantierna var det så många
              som nästan 30 000 personer. Den totala omfattningen av förberedande
              utbildning och arbetsmarknadsutbildning är alltså 70 800 personer.
              Det är inte särskilt lite.
            </seg>
            <seg n="c71948a4">
              Bland annat Småföretagarna har angett rekryteringsbehov som ett
              stort problem. 20 procent av arbetsgivarna menar att det finns
              en brist på kvalificerad arbetskraft inom byggsektorn, tekniska
              konsultbolag och finansbolag.
            </seg>
            <seg n="122e5405">
              Tittar man på Arbetsförmedlingens prognos över områden där det
              finns brist handlar det om ingenjörer, tekniker, byggsektorn,
              datakonsulter och kvalificerade yrkesarbetare.
            </seg>
            <seg n="d081e9a2">
              Då är det enligt min uppfattning viktigt att det finns utbildningsplatser
              inom den reguljära skolutbildningen. De här bristyrkena löser
              vi inte genom kortare arbetsmarknadsutbildningar. Därför är det
              oerhört angeläget att det finns stöd för vuxna som vill komma
              tillbaka och få en utbildning för att kunna växla spår. Därför
              har vi förstärkt studiebidraget för vuxna som går tillbaka till
              den reguljära utbildningen.
            </seg>
            <seg n="805d7d90">
              Det är också viktigt att arbetsmarknadsutbildningen finns kvar
              inom de yrken där den är lämplig och bra. Vi ska komma ihåg en
              sak, och det är att de som är bäst på utbildning och kan validera
              utbildningen är våra reguljära utbildningssystem.
            </seg>
            <seg n="90dfb288">
              När vi pratar om kompetensbrist är det en fråga till som är oerhört
              angelägen, och det rör de många utlandsfödda personer som kommer
              till Sverige och som i dag har en etableringstid på mellan sju
              och nio år innan de får fotfäste på arbetsmarknaden. Det har gjorts
              alldeles för lite för att ta till vara de många högskoleutbildade
              eller yrkeskunniga personer som kommer till Sverige, och där byter
              vi nu spår. Dessa personer kommer att möta Arbetsförmedlingen
              och få hjälp att validera sina kunskaper och få en bättre grund
              att stå på för att påskynda etableringen i samhället och på arbetsmarknaden.
            </seg>
            <seg n="428df0a9">
              Jag tror att den reformen är helt avgörande och också en nyckel
              bland flera till att lösa kompetensförsörjningsbristen.
            </seg>
            <seg n="66ebc527">
              Det handlar också om att parterna måste jobba med att minska
              fördomar mot personer som är från andra länder och kulturer eller
              som har funktionshinder. Vi har en väldigt stor outnyttjad resurs
              i form av kompetenta människor som kommer att kunna bidra till
              att hjälpa upp den kompetensförsörjningsbrist som vi ser nu kommer
              när jobben strömmar till.
            </seg>
            <seg n="34eb9279">
              Som svar på Tomas Tobés relevanta fråga om olika aktörer kan
              jag säga att jag håller med Tomas Tobé. Det är inte okej att det
              bara finns en enda stor arbetsförmedling, och det är också därför
              som vi har gett i uppdrag att utveckla lagen om valfrihetssystem.
              Det finns en lagstiftning på plats som riksdagen antog i våras,
              och det är nu upp till Arbetsförmedlingen att utveckla hur den
              ska kunna komma till användning.
            </seg>
            <seg n="0ee47773">
              Det är en viktig fråga som jag för en dialog om, för jag tror
              att vi behöver arbetsförmedlingar som facken eller andra organisationer
              inom specialistområden gärna kan driva för att hjälpa varje arbetssökande
              att matchas mot de lediga jobben.
            </seg>
            <seg n="14b6708c">
              Det finns nämligen en mängd kompetenta personer i Sverige. Låt
              oss aldrig glömma bort det. Men mer utbildning behövs, och där
              tycker jag att Ylva Johansson har en poäng. Vi satsar också otroligt
              mycket mer på utbildningssystemet än någonsin tidigare.
            </seg>
          </u>
          <note type="speaker" n="057b9850">
            Anf. 7 GUNILLA SVANTORP (S):
          </note>
          <u who="gunilla_svantorp_099889" xml:id="i-558bcb41f6dc295b-1" n="85c1c493">
            <seg n="5a221bec">
              Fru talman! Det är många intressanta synpunkter.
            </seg>
            <seg n="529b7270">
              Tomas Tobé pratade om Ylva Johanssons tid som skolminister. Jag
              skulle vilja lyfta fram det som Ylva Johansson kanske gjorde allra
              bäst under sin tid som skolminister, nämligen Kunskapslyftet som
              gav hur många människor som helst en ny chans till en ny inriktning
              i livet. Det skulle också ha varit med när Tomas Tobé pratade
              om Ylva Johanssons tid som skolminister.
            </seg>
            <seg n="2d2c9321">
              Fru talman! Regeringen går in på sitt femte år, och man kan inte
              hålla på och skylla på hur det såg ut före 2006 när det gäller
              utbildningspolitiken. Man får börja ta lite ansvar för det man
              har gjort under den här tiden.
            </seg>
            <seg n="4a3295b4">
              Det gläder mig att statsrådet i slutet av sitt svar säger att
              det är viktigt att fokusera arbetsmarknadspolitiska åtgärder på
              just ungdomarna, men frågan är vad statsrådet lägger i begreppet
              arbetsmarknadspolitiska åtgärder. Det tycker jag inte riktigt
              att vi har fått svar på under den här debatten. Är det coachningen
              som helt avses är vi i så fall många som inte har samma syn på
              begreppen.
            </seg>
            <seg n="7b7ca439">
              För mig och många med mig är arbetsmarknadspolitiska åtgärder
              i första hand något som utvecklar individen i fråga och som ger
              kunskap som gör att man lättare får jobb. Då är kanske inte coachningen
              det som har visat sig vara mest effektivt, även om Tomas Tobé
              tog upp det som ett väldigt bra stöd.
            </seg>
            <seg n="464003b4">
              Jag undrar hur många Tomas Tobé har varit ute och träffat som
              har haft stöd av coachning. Jag har varit ute och träffat jättemånga,
              och den berättelse jag hela tiden får höra är att man träffas
              var fjortonde dag, man filar på sitt cv, men några jobb eller
              åtgärder som leder vidare till jobb får man inte.
            </seg>
            <seg n="f3125867">
              Jag skulle vilja höra om de goda exempel som Tomas Tobé påstår
              att han har träffat, för att vara ung, och för all del också äldre,
              arbetslös i dag och vara hänvisad till en coach som man träffar
              så kort tid och där den huvudsakliga sysselsättningen är att fila
              på ett cv leder inte till någonting över huvud taget.
            </seg>
            <seg n="b148dbb6">
              Statsrådet tar också upp yrkesvux i sitt svar. Det är en jätteviktig
              åtgärd, men senast i går kom rapporter från Skolinspektionen om
              att de som går på yrkesvux inte får tillräckligt med praktikplatser.
              Då måste vi ändå ställa oss frågan hur man egentligen följer upp
              de åtgärder som finns. Man kan inte bara tillsätta och sedan inte
              vidta åtgärder när det inte fungerar.
            </seg>
            <seg n="59bfb127">
              Jag var häromveckan på ett lärcenter i Säffle, apropå utlandsföddas
              problem, som statsrådet tog upp alldeles nyss. På lärcentret i
              Säffle har man fått pengar från Migrationsverket för att utveckla
              metoder för att snabbare få ut utlandsfödda i arbete. Man har
              skapat ett omvårdnadsprogram, SAS, för dem som har svenska som
              andra språk. Det har fallit väldigt väl ut. Det vore lite spännande
              att få veta hur statsrådet egentligen gör för att följa upp sådana
              goda exempel och om man kommer att lägga mer pengar på att följa
              upp hur man kan sprida sådana goda exempel vidare ut i Sverige.
            </seg>
            <seg n="aec67c28">
              Jag vill ändå slutligen, fru talman, fråga statsrådet om hon
              avser att arbeta för att fördela arbetsmarknadsresurserna i riktning
              mot mer av kompetenshöjande åtgärder i stället för mot coachning.
            </seg>
          </u>
          <note type="speaker" n="05c84058">
            Anf. 8 YLVA JOHANSSON (S):
          </note>
          <u who="ylva_johansson_c5e8e0" xml:id="i-c26043e1751ec895-1" n="ccc79a12">
            <seg n="c2b8ff1f">
              Fru talman! När jag lyssnar på arbetsmarknadsministern hör jag
              att hon är nöjd med situationen. Det som behöver göras är redan
              gjort. Vi har väl inga problem på arbetsmarknaden. Är det kanske
              så att de problem med rekrytering, matchning eller flaskhalsar
              som finns på arbetsmarknaden kommer att lösa sig själva? Är arbetsmarknadsministern
              nöjd med att det, trots en så pass stark uppgång på arbetsmarknaden,
              rinner ut 5 000 nya långtidsarbetslösa personer varje månad i
              jobb- och utvecklingsgarantin? Är det en situation där det inte
              krävs några nya åtgärder?
            </seg>
            <seg n="83e92e6a">
              Arbetsmarknadsministern räknar upp hur många personer som deltar
              i utbildning, och det är ju många. Dess värre är arbetslösheten
              rekordstor. Över 400 000 människor är arbetslösa, 8,6 procent
              av arbetskraften. Tyvärr, trots att många människor deltar i utbildning,
              är det bara en liten bråkdel av dem som är arbetslösa som får
              en chans att bygga en brygga över till ett annat arbete.
            </seg>
            <seg n="0f99f04a">
              I sitt skriftliga svar säger arbetsmarknadsministern så här:
              Det är inte görligt att via kortsiktiga politiska beslut ändra
              kompetensen hos befolkningen. Det är också ett sätt att uttrycka
              det. Det är klart det inte är det med kortsiktiga beslut. Men
              det är möjligt och görligt med långsiktiga beslut.
            </seg>
            <seg n="ec7ded45">
              De kompetensproblem som vi nu bara börjar se på arbetsmarknaden
              kommer att förvärras. Vi har en demografisk utveckling som kommer
              att göra att färre personer ska försörja fler. Vi kommer att ha
              brister inom allt fler områden. EU-kommissionen räknar med att
              16 miljoner nya jobb för högkompetenta kommer att behövas och
              att 12 miljoner för lågkompetenta kommer att försvinna. Jag tror
              inte att prognosen är så mycket annorlunda i Sverige. De demografiska
              utmaningarna är ju inte kortsiktiga. Dem kan man förutse väldigt
              långt innan. Trots det väljer regeringen att inte agera. Det är
              ett ganska fegt svar att säga att det inte är görligt med kortsiktiga
              beslut.
            </seg>
            <seg n="eb2c0cbe">
              Jag har noterat att arbetsmarknadsministern inte svarade på min
              fråga om ungdomarna och TCO:s förslag om en utbildningsgaranti
              för ungdomar så att de ska få en ny chans.
            </seg>
            <seg n="495630a1">
              Jag tänkte ägna min sista minut åt att ge några kommentarer till
              Tomas Tobé. Tomas Tobé, som är ordförande i riksdagens arbetsmarknadsutskott,
              är här en strålande företrädare för nånannanismen. Det är tydligen
              inte regeringen eller regeringspartierna som är ansvariga för
              att göra någonting åt den situation och de problem vi har på arbetsmarknaden.
              Det är oppositionen. Vi tar gärna det ansvaret och vi har konkreta
              förslag på hur man bör göra, men jag tror att det vore lugnande
              för alla de arbetsgivare och alla de arbetslösa som faktiskt känner
              en stor oro över utvecklingen om också Tomas Tobé, som ordförande
              i riksdagens arbetsmarknadsutskott, kunde ta på sig lite ansvar
              för att göra någonting åt situationen.
            </seg>
            <seg n="bcd6cc85">
              Jag vill också säga något om kvaliteten i skolan och min tid
              som skolminister, eftersom Tomas Tobé säger att vi lade grunden
              för flumskolan.
            </seg>
            <seg n="38a39cd3">
              Det jag gjorde som skolminister var att föra över förskolan från
              Socialdepartementet och socialtjänstlagen in i Utbildningsdepartementet,
              in i skollagen, och att ta fram en egen läroplan för förskolan.
            </seg>
            <seg n="6581fdef">
              Jag införde kunskapsrelaterade betyg i stället för de relativa.
            </seg>
            <seg n="ba9a3e36">
              Vi gjorde storsatsningar på kompetensutveckling av alla lärare.
              Vi gjorde stora satsningar på matematik och naturvetenskap, och
              vi genomförde en unikt stor satsning på vuxenutbildning i form
              av Kunskapslyftet flumskola! Tänk på vad du säger!
            </seg>
          </u>
          <note type="speaker" n="0169921d">
            Anf. 9 MARIA STENBERG (S):
          </note>
          <u who="maria_stenberg_ac6055" xml:id="i-9b5205a09078f19c-0" n="561c5221">
            <seg n="31b14c9c">
              Fru talman! Eftersom vi nu skulle ägna tid åt att referera till
              vad som skedde på 90-talet och kanske något år framåt eller bakåt
              skulle jag kunna påminna statsrådet om vilka stora nedskärningar
              den borgerliga regeringen gjorde i vuxenutbildningen och arbetsmarknadsutbildningen
              i början av förra mandatperioden. Jag skulle kunna ägna tid åt
              att påminna statsrådet om de otaliga debatter som vi har haft
              i kammaren där vi har påtalat faran i att inte rusta och ge människor
              nya och fler chanser i de olika utbildningssystemen.
            </seg>
            <seg n="ed6101f6">
              Ändå tror jag faktiskt att bevisen talar sitt eget språk i dag.
              Massarbetslösheten har spritt ut sig och långtidsarbetslösheten
              biter sig fast. Unga människor far ut och in i tillfälliga jobb,
              och allt fler människor fullständigt rasar in i fas 3. Där hamnar
              människor i ett näst intill permanent utanförskap. Samtidigt ropar
              arbetsgivare och företag efter kompetent arbetskraft. Man vill
              ju anställa.
            </seg>
            <seg n="8f2c1666">
              Jag undrar liksom var logiken finns i allt detta och hur statsrådet
              Engström tänker agera för att bryta den kompetensbrist som breder
              ut sig och faktiskt också ge människor som rasat in i fas 3 nya
              chanser till jobb.
            </seg>
            <seg n="6c5925ba">
              Eftersom vi nu också ägnar oss åt lite sifferexercis kan jag
              påminna statsrådet om att arbetslösheten faktiskt är 8,6 procent
              i dag. Men eftersom jag är från Norrbottens inland kan jag säga
              att siffrorna blir lite lägre.
            </seg>
            <seg n="8e3d5862">
              Det finns en basindustri i det här landet som levererar in pengar
              till välfärden, bland annat gruvorna och malmen. Under en lång
              tid har det varit diskussion om att det ska starta en ny gruvbrytning
              i Pajala. Pajala har en befolkning på 6 000 människor. 6 000 människor
              bor i Pajala, och här ska vi starta en ny gruva som förhoppningsvis
              ska ge nya intäkter till välfärdssamhället.
            </seg>
            <seg n="406fc233">
              I Pajala, som består av 6 000 invånare, finns det 168 arbetslösa.
              Endast 9 av de 168 får en arbetsmarknadsutbildning. 125 Pajalabor
              finns i jobb- och utvecklingsgarantin och 46 personer har rasat
              in i fas 3. Här ska det nu startas en helt ny gren i basindustrin
              som är själva ryggraden i vår exportindustri, som ser till att
              vi har pengar till att bygga upp välfärden. Var finns logiken
              i det? Var finns den borgerliga regeringens ambitioner att faktiskt
              se till att basindustrin, som står för så mycket av tillväxten,
              har kompetent arbetskraft? Det är det jag menar, det finns otroliga
              regionala skillnader och även lokala.
            </seg>
            <seg n="b7b6921d">
              Jag är fullständigt övertygad om att ministern förstår att utmaningarna
              är stora, men jag menar att det borde finnas ett nationellt intresse.
              Det borde finnas ett intresse från statsrådet Engström att se
              till att det till båda de branscher som jag har pratat om, biltestbranschen
              under halva året i min hemkommun och gruvindustrin, som är en
              stor del av basindustrin, finns arbetskraft som faktiskt kan ta
              de jobben när de kommer, så att det inte blir så att man flyger
              in människor och flyger ut dem igen. Det är ingen god utveckling
              vare sig för samhället eller för Norrbotten i dess helhet.
            </seg>
            <seg n="d6730d59">
              Det är klart att statsrådet och den borgerliga regeringen har
              ansvar för att det finns stora brister i kompetensen bland arbetskraften.
              Man kan inte säga att man är nöjd när arbetslösheten ändå är 8,6
              procent det är ju massarbetslöshet och människor rasar in i fas
              3. De fastnar där och får inte nya chanser, nya möjligheter och
              möjligheter till utbildning så att de kan komma igen på arbetsmarknaden.
            </seg>
            <seg n="9e13b763">
              Hur man än vrider och vänder på sig, arbetsmarknadsutskottets
              ordförande, är det den borgerliga regeringen och den borgerliga
              politiken som har ansvar för det som sker på svensk arbetsmarknad
              i dag. Som oppositionspolitiker har jag förslag, men jag är fortfarande
              i opposition. Det är faktiskt ni som bestämmer. Varsågod och gör
              något!
            </seg>
          </u>
          <note n="fb6c2b2d" type="speaker">
            Anf. 10 TOMAS TOBÉ (M):
          </note>
          <u who="tomas_tobe_95934f" xml:id="i-697200ea1e4010f2-0" n="33e4815a">
            <seg n="1d34f3f2"/>
            <seg n="07082a91">
              Fru talman! Nog kan vi gärna ta ansvar för den situation Sverige
              i dag befinner sig i. Vi skäms inte över att Sverige ligger i
              topp i världen när det gäller tillväxt. Vi skäms inte över att
              det finns 46 000 lediga jobb man talar om rekord i Sverige. Det
              är inte siffror vi skäms över, och det är resultatet av ett ansvarstagande
              för svensk ekonomi och en tydlig arbetslinje.
            </seg>
            <seg n="4373dab1">
              Det jag däremot pekade på var att det är svårt att få kortsiktiga
              effekter i skolpolitiken. Det vore förmätet av mig att säga att
              så fort ett nytt betygssystem är infört senare i år får vi se
              en temporär höjning av skolresultaten och det är bara Alliansens
              förtjänst. Sanningen är att skolpolitiken är lite mer långsiktig.
              Man går nio år i grundskola och tre år i gymnasium. Det kommer
              att ta tid att utvärdera.
            </seg>
            <seg n="d727a624">
              Vi kan däremot se att den tidigare skolpolitiken den som grunden
              lades för under 90-talet har misslyckats. Flera företrädare inom
              socialdemokratin har erkänt det.
            </seg>
            <seg n="2cd5bd13">
              Jag fick en fråga från Gunilla Svantorp om stödet från coacher.
              Det är en relevant fråga. Fungerar kompletterande coacher? Känner
              sig deltagarna nöjda?
            </seg>
            <seg n="b8eb9472">
              Där har vi fått ta del av undersökningar i arbetsmarknadsutskottet.
              Det har visat sig att ungefär fyra av fem av dem som får ett coachstöd
              är nöjda eller tycker att coachen har gjort ett bra arbete. Ungefär
              20 000 personer har tack vare en coach snabbt kommit in i arbete.
              Det är ett bra resultat.
            </seg>
            <seg n="f3e6b5ae">
              Sedan ska man vara ärlig och säga att det kan finnas ytterligare
              bekymmer inom coachsystemet, och det ska vi noga följa upp. Men
              låt mig vara tydlig med att om det är någon gång vi behöver mycket
              coachstöd är det nu när 46 000 jobb väntar på arbetslösa människor
              som vill komma in i en arbetsgemenskap.
            </seg>
          </u>
          <note type="speaker" n="f24d7788">
            Anf. 11 ISAK FROM (S):
          </note>
          <u who="isak_from_0325ff" xml:id="i-0c0e24f2be736d50-0" n="e63be848">
            <seg n="803962fe">
              Fru talman! Jag begärde ordet när arbetsmarknadsminister Hillevi
              Engström sade att det förmodligen är facken som kommer att bli
              arbetsförmedlare i framtiden. Det är kanske sant. Det är kanske
              facken som ska ta ansvar.
            </seg>
            <seg n="98d8da36">
              Jag tänkte ge kammaren några exempel från Skellefteå där vi har
              jobbat med praktikringar. I Västerbotten finns två IF Metall-avdelningar
              Norra och Södra Västerbotten. Totalt sett har över 5 000 av våra
              IF Metall-medlemmar blivit arbetslösa under krisen.
            </seg>
            <seg n="1d925c97">
              Vi lärde oss att det fanns inga som helst åtgärder att få från
              samhället för de arbetslösa. Många arbetslösa har funnits i framför
              allt tillväxtindustrin. De har jobbat kanske 2030 år med bristande
              kompetensförsörjning under de sista åren. De har stått vid i stort
              sett samma maskin utan att få förändrade arbetsuppgifter, och
              de kommer ut på en arbetsmarknad som de inte är förberedda för.
            </seg>
            <seg n="21806f16">
              Tillsammans med Teknikarbetsgivarna i Skellefteå gjorde IF Metall
              upp om att starta praktikringar där arbetslösa, med bibehållen
              a-kassa, fick komma ut på de företag som faktiskt fortfarande
              fungerade och fick lära sig nya arbetsuppgifter. Hillevi Engström
              har nog en poäng med att det på sikt kanske är fackföreningsrörelsen
              som får ta över arbetsmarknadspolitiken eftersom det verkar som
              att regeringen inte klarar av den.
            </seg>
            <seg n="698f8ba7">
              Lite grann är det samma sak i fråga om coacher. Det hjälper inte
              med en coach om du inte har rätt förarbevis, körkort eller licens
              eller om du inte kan engelska som förmodligen arbetsgivaren på
              din nya arbetsplats kommer att kräva och som förmodligen reglerna
              på arbetsmarknaden kräver, det vill säga du är tvungen att ha
              ett visst körkort eller förarbevis. Då hjälper det inte med hur
              många coacher vi än tillsätter. Då är det bättre med Socialdemokraternas
              förslag, nämligen att använda pengarna till arbetsmarknadsutbildningar.
            </seg>
          </u>
          <note type="speaker" n="94279e0d">
            Anf. 12 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-2" n="0b871efe">
            <seg n="095b88b4">
              Fru talman! Välkommen till debatten, Isak From! Det du nämner
              är bra exempel på samarbete och samverkan. Det är det som är grunden
              i vår svenska modell.
            </seg>
            <seg n="9cab041d">
              Jag syftade på att det ska finnas en valfrihet inom arbetsmarknadssystemet.
              Det ska inte finnas bara en statlig arbetsförmedling. Där kan
              vi se en mängd aktörer som kommer att växa fram i en framtid.
              Det här är ett lysande exempel. Det behövs fler goda lokala exempel.
            </seg>
            <seg n="86fa956a">
              Nej, Ylva Johansson, i fråga om arbetslöshet är jag långt ifrån
              nöjd. Regeringen är långt ifrån nöjd med arbetslösheten, som enligt
              arbetskraftsundersökningen i november var 7,1 procent. Vi är långt
              ifrån nöjda. Det här är en av de största utmaningarna.
            </seg>
            <seg n="70647706">
              Men jag är nöjd och stolt över det vi har åstadkommit i fråga
              om att vi faktiskt har resurser och möjlighet att satsa på en
              aktiv arbetsmarknadspolitik. Vi satsar nästan 70 miljarder kronor
              under det här budgetåret på en aktiv arbetsmarknadspolitik. Två
              tredjedelar av den satsningen går till aktiva åtgärder, till skillnad
              mot i många andra länder inte minst inom OECD där man brukar satsa
              betydligt mindre på aktiva åtgärder.
            </seg>
            <seg n="124009ea">
              Låt mig komma in på vad vi satsar på. Coachning är en liten del
              i hela sammanhanget. Det finns en palett av åtgärder, men det
              finns ingen quick fix. Det finns inte heller, som Maria Stenberg
              tycks tro, en möjlighet att skifta personer som kommer in i arbetskraften
              från långa sjukskrivningar och utanförskap. Det är inte enkelt
              att säga att någon kan passa bra i gruvindustrin eller på biltestanläggningen.
              Det är viktigt att se till varje individs förmåga och ta till
              vara det personen vill och kan utveckla. Det går inte att skifta
              fem arbetslösa ingenjörer till att göra något helt annat. Det
              är ingen enkel procedur. Vi måste se till individens förutsättningar,
              hur den lokala arbetsmarknaden ser ut och vilka möjligheter som
              finns att röra sig geografiskt i landet.
            </seg>
            <seg n="5bac9e77">
              Vi satsar på rehabilitering, arbetspraktik, arbetsträning, arbetsmarknadsutbildning,
              coachning och matchning. Coachens uppgift är viktig. Alla de som
              någon gång i livet har haft det lite tufft har haft behov av och
              känt ett enormt stöd av att ha någon att bolla frågor med. Vad
              är jag bra på? Vilka är mina förmågor? Vad har jag för möjligheter?
              Har man varit arbetslös eller sjuk under lång tid tappar man självförtroendet
              och tron på att man kan och vill.
            </seg>
            <seg n="d6630b2a">
              Jag mötte en person från Piteå som hade fått jobb på Max Hamburgerrestauranger.
              Han hade fått sitt första jobb vid 32 års ålder. Han sade att
              det var bättre än att vinna högsta vinsten på Lotto. De frågade
              efter vad han kunde och fokuserade inte på vad han inte kunde
              på grund av hans funktionshinder. Det var en solskenshistoria
              som visar att vi måste ändra fokus och se till varje individ.
            </seg>
            <seg n="9b25caa8">
              Coachning innebär att coacha personer till olika former av verksamheter,
              till exempel praktik, och att inspirera och motivera personer
              att utbilda sig. Det är aldrig för sent att söka en kurs, att
              lära sig mer engelska, att skifta fokus, att komma in på yrkesvux
              och utbilda sig till ett bristyrke, rörmokare eller snickare eller
              något annat man är intresserad av.
            </seg>
            <seg n="9716b011">
              Allt som skedde under 90-talet var inte helt lysande, inte minst
              att arbetslösheten bet sig fast. Det försöker vi undvika nu genom
              våra reformer. Det var en enorm tillväxt i Sverige, men det var
              också det som kallas jobless growth, det vill säga att det inte
              skapades några jobb.
            </seg>
            <seg n="f5bf1d1e">
              Sysselsättningsnivån är nu bättre. Nu är 100 000 fler sysselsatta.
              Ekonomin vänder stadigt uppåt. OECD säger att den är stark som
              Pippi Långstrump. Vi är inte nöjda, och alla våra reformer är
              inte perfekta. Vi måste ständigt förbättra och utveckla oss, men
              vi är på rätt väg. Det behövs flera delar i arbetsmarknadspolitiken.
            </seg>
          </u>
          <note type="speaker" n="28dd9108">
            Anf. 13 GUNILLA SVANTORP (S):
          </note>
          <u who="gunilla_svantorp_099889" xml:id="i-558bcb41f6dc295b-2" n="85c1c493">
            <seg n="b226e7e3">
              Fru talman! Det hjälper inte, Tomas Tobé, att ha 46 000 lediga
              jobb om det inte samtidigt finns kompetenta att anställa till
              de lediga jobben. Det är om detta vi har ställt frågor i dag och
              ännu inte fått några svar på.
            </seg>
            <seg n="e976961f">
              Tomas Tobé och statsrådet sade att många är nöjda med coachningen.
              Det är bra. Men Isak From frågade också: Vad gör man om man under
              coachningen upptäcker att det behövs kompetenshöjande åtgärder,
              det vill säga när mycket av pengarna till åtgärderna går till
              coachningen och inte till kompetenshöjande åtgärder?
            </seg>
            <seg n="fa09e192">
              Jag blir väldigt trött på debatter som handlar om vem som har
              gjort vad eller inte gjort vad. Jag skulle önska att vi i stället
              talade om vad vi vill framöver.
            </seg>
            <seg n="7534d64e">
              Jag har flera personer i min närhet där jag kan se konkreta resultat
              av en tidigare mycket lyckad arbetsmarknadspolitik. Jag bor i
              en gränskommun, Årjäng i Värmland. Där vi har en mycket stor befolkning,
              nästan 1 000 personer av 10 000 invånare, som jobbar i Norge där
              arbetsmarknaden är betydligt bättre.
            </seg>
            <seg n="6153cd67">
              Tyvärr är det en kommun med låg utbildningsnivå. Men vi har ändå
              haft en väldigt låg arbetslöshet. Det har berott på att många
              har gått färdigt sin skola och sedan haft ganska lätt att få jobb.
              De har varit i väg och haft ett jobb och sedan kommit tillbaka
              och varit arbetslösa.
            </seg>
            <seg n="8589686f">
              De har då upptäckt: Jag behöver en spetsutbildning inom något
              område. Det kan till exempel vara inom något elprogram, VA eller
              vad det nu kan vara. Byggsektorn är väldigt vanlig hos oss. De
              har gått till Arbetsförmedlingen under sin tid som arbetslösa
              och har fått den påbyggnadsutbildningen.
            </seg>
            <seg n="36be1b05">
              Så har det varit, men så är det inte just nu. Nu fungerar det
              inte så. Nu får alla som kommer till Arbetsförmedlingen beskedet:
              Det finns inga pengar. Det finns pengar till coachning. Men för
              det de i coachningen kommer på att de behöver finns inga mer pengar.
              Det är märkligt.
            </seg>
            <seg n="fe1032cc">
              Fru talman! Jag måste ställa min sista fråga till statsrådet.
              Hur kommer statsrådet att verka för att alla dem som tyvärr har
              valt fel väg i skolan kommer att bli anställningsbara?
            </seg>
          </u>
          <note type="speaker" n="bad23c09">
            Anf. 14 YLVA JOHANSSON (S):
          </note>
          <u who="ylva_johansson_c5e8e0" xml:id="i-c26043e1751ec895-2" n="ccc79a12">
            <seg n="fc48d9ca">
              Fru talman! Det är bra att regeringen inte är nöjd med att vi
              har en arbetslöshet på 8,6 procent och problem med kompetensbrist,
              arbetsmarknadsministern. Då måste regeringen också agera.
            </seg>
            <seg n="0cb8aa27">
              Nu har arbetsmarknadsministern bara haft sin roll i några månader
              och har kanske lite tid på sig. Men det börjar bli hög tid att
              agera för att ta hand om de problem som finns på arbetsmarknaden
              och som såvitt jag förstår kommer att förvärras om vi, som vi
              hoppas, kommer att ha en fortsatt uppåtgående konjunktur. Dessutom
              kommer ovanpå det demografiska utmaningar som kommer att ställa
              oss inför svåra kompetensförsörjningsutmaningar.
            </seg>
            <seg n="2c489fbd">
              Gunilla Svantorp tog mycket riktigt upp att det är vackert och
              bra att vi ska se till de individuella behoven hos varje arbetslös.
              På den punkten är vi överens. Det vi inte är överens om är att
              det inte finns tillräckliga resurser i dag för att kunna möta
              de individuella behoven och kunna rusta människor så att de har
              möjlighet att ta de nya jobb som kommer.
            </seg>
            <seg n="432d46b7">
              Jag vill avsluta med att för tredje gången ställa en fråga. TCO
              tog fram en rapport som var mycket intressant om problemet med
              ungdomar som inte har tillräcklig kompetens. De har inte bara
              svårigheter på arbetsmarknaden, som jag tror att arbetsmarknadsministern
              sade i sitt svar, utan de har en utomordentligt dålig prognos
              på arbetsmarknaden när de saknar gymnasiekompetens. Med ett helt
              liv framför sig är det inte bara ett arbetslöshetsproblem utan
              i allra högsta grad ett utbildningsproblem.
            </seg>
            <seg n="b58c6b01">
              Jag vill återkomma till arbetsmarknadsministern med frågan: Är
              hon beredd att genomföra en utbildningsgaranti för ungdomar som
              är under 25 år?
            </seg>
          </u>
          <note type="speaker" n="078cff15">
            Anf. 15 MARIA STENBERG (S):
          </note>
          <u who="maria_stenberg_ac6055" xml:id="i-9b5205a09078f19c-1" n="561c5221">
            <seg n="4544d44d">
              Fru talman! Jag tycker inte att det är bra nog när arbetsmarknadsministern
              står i riksdagens kammare och talar med mild röst om att de som
              rasat in i fas 3 inte kan gå från det ena jobbet till det andra
              och att man måste vara lite försiktig och att det måste finnas
              tid.
            </seg>
            <seg n="0493d6a9">
              Jag vet inte om statsrådet har glömt att ni har försämrat på
              många områden i a-kassan. Ni har också försämrat för människor
              att göra omställningar, utan dag ett när du är arbetslös ska du
              packa ihop och flytta. Det kanske statsrådet inte riktigt kommer
              ihåg.
            </seg>
            <seg n="92d0b7c1">
              De som företräder den borgerliga politiken brukar länge och kärleksfullt
              beskriva marginaleffekter och inlåsningseffekter av skatter. Det
              brukar vara ett mycket kärt ämne för nästan alla borgerliga politiker.
            </seg>
            <seg n="e764d12a">
              Men sällan eller aldrig får jag höra att de talar med känsla
              och beskriver inlåsningseffekterna för alla de människor som rasar
              in i fas 3 utan jobb och utbildningsmöjligheter i sikte. Den sortens
              bekännelse får vi från oppositionen klämma fram.
            </seg>
            <seg n="df3b2cb2">
              Det finns människor som rasar in i fas 3 som är en arbetskraftsresurs.
              Man borde med känsla och ambition kunna hjälpa och se till att
              de rustas för de nya jobben. Men då måste man titta på hela kedjan.
            </seg>
            <seg n="574da60e">
              Man kan inte försämra ersättningarna i a-kassan och göra dem
              mer stelbenta och ha stelbenta regler i sjukförsäkringarna. Många
              av dessa människor har kanske också en skör hälsa.
            </seg>
            <seg n="1dd67e8f">
              Fru talman! Vi har talat om kompetens och att människor behöver
              nya utbildningsmöjligheter. Men det behövs också ett politiskt
              krafttag för att höja, bredda och verkligen försäkra sig om att
              många människor kan få möjligheten att få sina kompetens- och
              utbildningsbehov fyllda.
            </seg>
            <seg n="2fce83a3">
              Precis som Ylva Johansson sade finns det en TCO-rapport att titta
              på när det gäller unga under 25 år. Där tror jag att det kommer
              att bli stora bekymmer i framtiden.
            </seg>
          </u>
          <note type="speaker" n="24afafae">
            Anf. 16 ISAK FROM (S):
          </note>
          <u who="isak_from_0325ff" xml:id="i-0c0e24f2be736d50-1" n="e63be848">
            <seg n="cd039a24">
              Fru talman! Ni har gjort ett stort nummer av att ni har ändrat
              skollagen, Tomas Tobé. Det var på tiden. Det var också ni som
              ändrade den förra gången, och det gick inte helt bra.
            </seg>
            <seg n="31dca026">
              Vi har varit överens om att de stora felen är att skillnaderna
              över landet är alltför stora. Enligt Lärarförbundets egen rankning
              hamnar de åtta bästa skolkommunerna i Norrbotten och Västerbotten.
              Det kan vi vara stolta över. Men vi är inte nöjda med vår egen
              skola. Då förstår vi att det är alltför mycket sämre på alltför
              många andra håll.
            </seg>
            <seg n="08386e88">
              För att lyfta upp någonting positivt i Västerbotten kan jag säga
              att väldigt många av våra entreprenörer har fått möjligheter att
              få jobb i Norrbotten tack vare att det uppe i Norrbotten går som
              tåget. Där går faktiskt tåget, om vi ska vara lite lustiga. Där
              finns väldigt stora möjligheter för dem som vill, kan och har
              förmågan.
            </seg>
            <seg n="68d9d9ae">
              Som vi har hört här från Maria Stenberg fattas det just nu en
              hel del kompetenser. Det finns fortfarande en hel del arbetslösa
              i hela landet som skulle kunna ta dessa jobb i framför allt Norrbotten
              om de hade rätt kompetens. Jag ser ingen annan möjlighet i varje
              fall på kort sikt än att man ska ha en arbetsmarknadsutbildning
              för att ordna spetskompetensen.
            </seg>
            <seg n="773d6f1b">
              Vi har väldigt lång leveranstid i ett utbildningssystem. Om de
              som nu går i årskurs 9 ska gå tre år på gymnasiet och kanske någon
              tilläggsutbildning är vi fyra år framåt, och då vet vi inte hur
              det är. Då har vi tappat många möjligheter. Fundera på det.
            </seg>
          </u>
          <note type="speaker" n="5a991439">
            Anf. 17 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-3" n="0b871efe">
            <seg n="d4671b86">
              Fru talman! Jag vill tacka för en intressant debatt.
            </seg>
            <seg n="6716285b">
              Jag ska svara på Ylva Johanssons fråga om TCO:s rapport. Det
              TCO vill, om jag minns rapporten rätt, är att bygga upp ett parallellt
              tredje utbildningssystem i landets alla drygt 290 kommuner. Vi
              tror att det är fel väg att gå. Vi ska bygga ut den reguljära
              skolan och göra den så mycket bättre.
            </seg>
            <seg n="76fb3459">
              De hade flera olika förslag i rapporten som kanske delvis var
              inspirerade lite grann av Danmark. I Danmark har man tuffa tag
              mot föräldrar som inte stöttar sina barn. Man kan dra in barnbidrag
              och sådana saker. Man kan också tvinga människor till olika utbildningsinsatser.
              Jag tror att det är fel väg att gå. Man måste vara motiverad för
              att vilja utbilda sig.
            </seg>
            <seg n="a76bc638">
              Ett av problemen inom skolans värld är att ungdomar inte är likadana.
              Vissa vill har mer av praktik, vissa vill ut och jobba och vissa
              vill plugga och plugga vidare på universitet och högskola. Vi
              måste bli mer individuellt inriktade på alla håll och kanter och
              inte minst inom skolans värld men också inom Arbetsförmedlingen
              och se till varje individs förmåga, vilja och möjligheter.
            </seg>
            <seg n="28d40df7">
              Jag tror inte att TCO:s modell är rätt väg att gå. Man talar
              om garantin och att om människor inte går utbildningen skulle
              de inte få några ersättningar.
            </seg>
            <seg n="ee917190">
              Tvång är mindre bra för att motivera till att lära sig, tror
              jag generellt. Det som vi gör för ungdomar är att vi nu ger dem
              ett förhöjt studiebidrag. Har man lämnat grundskolan eller gymnasiet
              utan fullständiga betyg och blir motiverad, kanske med hjälp av
              föräldrar eller en coach, att gå tillbaka till utbildning får
              man det förhöjda studiebidraget som är 6 300 kronor var fjärde
              vecka. Det är ganska mycket pengar, och det tror jag är en bra
              drivkraft. Då är det viktigt att arbetsförmedlare, föräldrar och
              coacher motiverar och säger att det är jätteviktigt för dig, om
              du ska bli anställningsbar i framtiden, att gå tillbaka till skolan.
              Det här är en väg.
            </seg>
            <seg n="9b55dfda">
              Det finns väldigt många utmaningar inom arbetsmarknadspolitiken,
              och som jag nämnde är jag inte nöjd. Enligt AKU, som håller i
              den officiella statistiken, är arbetslösheten 7,1 procent, vilket
              är alldeles för högt.
            </seg>
            <seg n="d5270c9c">
              Jag vill också säga till Maria Stenberg, innan hon går, att det
              inte är så att man tvingas att packa ihop och flytta första dagen.
              Så fungerar det inte i praktiken, utan man ska ha möjlighet att
              söka och få insatser. Det är ingen som tvingas att packa och flytta
              första dagen man blir arbetslös, vill jag understryka.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="1653574f">
            4 § Svar på interpellation 2010/11:141 om hotade spelregler på
            arbetsmarknaden
          </note>
          <note type="speaker" n="4a389a05">
            Anf. 18 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-4" n="0b871efe">
            <seg n="4e53e0b9">
              Fru talman! Ylva Johansson har frågat mig vilka åtgärder regeringen
              avser att vidta för att få stopp på den människohandel som hon
              menar allvarligt urholkar spelreglerna på svensk arbetsmarknad
              och därmed sätter konkurrensen ur spel och kullkastar tryggheten
              för löntagare och seriösa företag.
            </seg>
            <seg n="a58d6473">
              Handel med människor är ett mycket allvarligt brott som innebär
              att utsatta män, kvinnor och barn utnyttjas hänsynslöst i organiserad
              brottslighet. Det är ett brott som omfattar utnyttjande för tvångsarbete.
              Under de senaste åren har ett antal personer dömts i Sverige för
              människohandel i syfte att exploatera offren för tvångsarbete.
              Det är ett polisiärt problem, ett allvarligt sådant.
            </seg>
            <seg n="069a6f07">
              Naturligtvis finns det ett mörkertal. Det är dock inte korrekt
              som Ylva Johansson uppger att denna typ av brottslighet skulle
              urholka spelreglerna på den svenska arbetsmarknaden.
            </seg>
            <seg n="3df0fd7e">
              Jag är övertygad om att den svenska arbetsmarknaden till största
              del består av seriösa arbetsgivare och arbetstagare som varje
              dag gör sitt bästa för att följa de lagar, regler och kollektivavtal
              som gäller.
            </seg>
            <seg n="82bd2578">
              Svensk arbetsmarknad präglas inte heller av total laglöshet som
              Ylva Johansson hävdar. Det finns både skyddsregler och en tillsynsverksamhet.
            </seg>
            <seg n="a4c2d75e">
              En arbetstagare som anställs i Sverige för att arbeta här omfattas
              av svensk arbetsrättslig reglering och annan skyddslagstiftning
              oavsett nationellt ursprung. Även vid tillfälligt arbete i Sverige
              för en utländsk arbetsgivares räkning ska, enligt utstationeringslagen,
              grundläggande svenska villkor och regler gälla.
            </seg>
            <seg n="8edc43b8">
              För det fall en arbetstagare kommer från tredje land, det vill
              säga ett land utanför EU och EES, krävs dessutom att tredjelandsmedborgaren
              beviljats ett arbetstillstånd. Innan tillståndet beviljas ska
              Migrationsverket bland annat kontrollera att lön och andra anställningsvillkor
              inte är sämre än vad som följer av kollektivavtal eller praxis
              inom yrket eller branschen.
            </seg>
            <seg n="db7fc872">
              Arbetsmiljöverket utövar tillsyn över arbetsmiljölagstiftningens
              efterlevnad. Arbetsmarknadens parter vakar över de allmänna arbetsrättsliga
              villkoren på arbetsmarknaden.
            </seg>
            <seg n="15f4684f">
              Jag har förtroende för det svenska rättsväsendet och för de spelregler
              som finns på den svenska arbetsmarknaden. Jag följer frågan noggrant
              men planerar i nuläget inga ytterligare åtgärder.
            </seg>
          </u>
          <note type="speaker" n="63bf9867">
            Anf. 19 YLVA JOHANSSON (S):
          </note>
          <u who="ylva_johansson_c5e8e0" xml:id="i-c26043e1751ec895-3" n="ccc79a12">
            <seg n="2fcb32e4">
              Fru talman! Varje dag utnyttjas människor på svensk arbetsmarknad
              på ett sätt som påminner om vad som sker i länder där facklig
              organisering är förbjuden. Många fackliga företrädare vittnar
              om hur det har blivit tystare på arbetsplatser.
            </seg>
            <seg n="6837bf2a">
              En polsk byggnadsarbetare som jobbade vid Citytunneln fick sämre
              betalt än sina svenska kolleger. Han förbjöds att gå med i facket
              och fick sparken när han blev sjuk.
            </seg>
            <seg n="3000ccb9">
              Gästarbetare bor i källare och husvagnar mitt ute i skogen. De
              tjänar 16 kronor i timmen och får ge arbetsgivaren hälften för
              mat och boende.
            </seg>
            <seg n="1502e75e">
              Hotell- och restaurangfacket berättar om sina erfarenheter av
              hur rena skojarföretag tar hit arbetskraft från länder utanför
              EU utan att betala de utlovade lönerna och ibland under vidriga
              förhållanden. De berättar om påstådda restauranger som inte finns,
              arbetsgivare som går upp i rök vid kontroller och människor som
              inte vågar klaga av rädsla för att slängas ut från jobbet och
              ut från landet.
            </seg>
            <seg n="169d0eb9">
              Den bilden av laglöshet bekräftas av en färsk rapport från Institutet
              för säkerhets- och utrikespolitik. Där skildras hur utländsk arbetskraft
              jobbar under slavliknande villkor i Sverige. Enligt rapporten
              är handeln med människor för arbetskraftsexploatering en del av
              den organiserade internationella brottsligheten. Det är mycket
              lönsamt, och det finns tydligen efterfrågan i Sverige och mycket
              liten risk att åka fast.
            </seg>
            <seg n="176a9fd5">
              I rapporten skriver man bland annat om en svensk hotellägare
              i Marsviken som betalat 76 kronor i timmen till ett bemanningsföretag,
              vilket ledde till en lön på ca 20 kronor för de lettiska arbetare
              som utförde jobbet. Ibland uteblir lönen helt, men arbetarna erbjuds
              då i stället att skriva kontrakt på 8 000 kronor i bruttolön.
              Om arbetaren vill bryta kontraktet riskerar denne att bli helt
              utan lön.
            </seg>
            <seg n="9d31091d">
              Enligt Migrationsverket berättade polisen i Göteborg vid ett
              seminarium som institutet anordnade att man importerar folk och
              låter dem arbeta svart i ett halvår. I stället för att betala
              anmälde arbetsgivaren personalen till gränspolisen för att de
              uppehöll sig illegalt i landet. Det är ett oerhört cyniskt sätt
              att behandla folk som har satts i system för att hela tiden ha
              gratis arbetskraft.
            </seg>
            <seg n="86824ed8">
              Fru talman! Jag vill tacka arbetsmarknadsministern för svaret,
              men jag tycker att det är hårresande naivt. Arbetsmarknadsministern
              säger att det inte är korrekt att denna typ av brottslighet skulle
              urholka spelreglerna på den svenska arbetsmarknaden. Det är att
              ha mycket skygglappar, skulle jag vilja säga.
            </seg>
            <seg n="cb294afc">
              Självklart består den svenska arbetsmarknaden till största delen
              av seriösa arbetsgivare och arbetstagare som varje dag gör sitt
              bästa för att följa lagar, regler och kollektivavtal. Självklart
              är det så. Ingen har hävdat något annat. Men det som sker när
              den här typen av verksamhet får fäste är att det blir en illojal
              konkurrens som riskerar att konkurrera ut seriösa företag inom
              specifika branscher. Självklart leder det också till en lönedumpning
              och gör det oerhört svårt för facket att kunna upprätthålla löntagarnas
              villkor.
            </seg>
            <seg n="67da8bd8">
              Det är naivt att inte se att när detta förekommer i vårt land,
              på ett sätt som man i vissa branscher uppger har blivit ett mycket
              stort problem och att tystnaden breder ut sig därför att anställda
              inte vågar söka sig till facket och inte vågar berätta om situationen,
              då har vi ett problem. Då måste regeringen agera.
            </seg>
          </u>
          <note type="speaker" n="986f3b16">
            Anf. 20 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-157a2f295c05d67f-0" n="093e7f8b">
            <seg n="0dc9f385">
              Fru talman! Självklart är det som händer med de tillfälliga anställningarna
              fruktansvärt. Det är ett brott mot mänskligheten. Det är ett brott
              mot den svenska arbetsmarknadens regler. Det är ett brott mot
              vårt synsätt på våra medmänniskor. Det är även ett brott mot hela
              tanken med arbetskraftsinvandringen, att Sverige ska ge en chans
              för människor att bygga sig en framtid, ett liv i sitt eget hemland
              och även i Sverige om de så önskar. Det är fruktansvärt. Men det
              är ingen hemlighet att de svenska arbetsmarknadsreglerna är föråldrade
              och direkt diskriminerande, framför allt mot unga kvinnor och
              mot invandrare.
            </seg>
            <seg n="bba01c44">
              Arbetsrättens stränga regler har höga kostnader i form av hög
              arbetslöshet, minskad produktivitet och en arbetsmarknadssegmentering.
              Den starka arbetsrätten ger en hög grad av tillfälliga anställningar,
              en självklar följd av den stränga arbetsrätten, samtidigt som
              arbetsrätten inte hindrar godtyckliga uppsägningar.
            </seg>
            <seg n="4e3e7460">
              En lettisk byggnadsarbetare som arbetar i Sverige har tre gånger
              högre lön än i sitt hemland. Han skulle kunna komma hit, arbeta
              och sedan åka hem, om han så vill, och bygga sig ett liv i hemlandet.
              Är detta människohandel i så fall? Att prata om skygglappar i
              det sammanhanget tycker jag är fel. Det är snarare att ha protektionistiska
              skygglappar när man säger att all form av tillfällig anställning
              av arbetskraftsinvandring är fel.
            </seg>
            <seg n="818aad5f">
              Människor som kommer hit för att arbeta ska självklart få lön.
              De ska ha samma rättigheter. De ska ha skydd. Och det gäller att
              inte bestraffa alla arbetsgivare.
            </seg>
            <seg n="a8303dba">
              Jag tror att vi förlorar väldigt mycket på att vara protektionistiska,
              att inte se möjligheterna och inte se på Sverige som ett öppet
              land som välkomnar alla människor som vill arbeta här. Det är
              inte fel på arbetskraftsinvandringen, utan det är fel på brottsligheten
              som på ett organiserat sätt diskriminerar dessa människor och
              behandlar dem på ett omänskligt sätt.
            </seg>
            <seg n="6ec6ae34">
              Jag vet att arbetsmarknadsministern är bekymrad. Jag skulle vilja
              höra vad arbetsmarknadsministern vill vidta för åtgärder för att
              komma åt dessa kriminella oseriösa arbetsgivare.
            </seg>
          </u>
          <note type="speaker" n="dfd82494">
            Anf. 21 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-0" n="9436033e">
            <seg n="4dddc9ad">
              Fru talman! Jag har ställt ett antal interpellationer i detta
              ämne tidigare utifrån skatteutskottets beredningsområde, men nu
              är det en annan vinkel. Det här är dock två områden som verkligen
              går in i varandra.
            </seg>
            <seg n="00354bef">
              Jag är tyvärr beredd att använda samma ord om svaret som Ylva
              Johansson. Det är naivt, rent av blåögt. Inom byggbranschen, taxibranschen,
              handeln, möbeltransportbranschen och den övriga transportbranschen
              är man djupt bekymrad över att oseriös konkurrens hela tiden vinner
              terräng.
            </seg>
            <seg n="f869c7f1">
              Enligt Dag Klackenberg, vd för Svensk Handel, kan alla veta att
              en butik i en galleria fuskar genom att inte följa kollektivavtal
              och ge sämre villkor till de anställda, men man kommer inte åt
              det. Det är bara ett exempel. Vi tror att kollektivavtal finns
              överallt och att det är ordning och reda, men så är det inte.
            </seg>
            <seg n="ab9651b2">
              Den privata byggbranschen i Helsingfors är sönderslagen. Det
              förekommer våld och hot i byggbranschen. Titta på tv! Den enda
              som jagar rufflarna som erbjuder svartjobb och dålig arbetsmiljö
              är Martin Timell. Vad gör regeringen? Ingenting. Ansvarig minister
              svarar att hon litar på tillsynen som utövas och följer frågan
              noggrant men inte planerar ytterligare åtgärder i nuläget. Det
              tyder på dålig omvärldsanalys och kontroll.
            </seg>
            <seg n="4d6b971b">
              Bekymret bara växer. Det finns inom frisörbranschen också. I
              den så kallade personalliggaren tvingas frisörerna, oftast tjejer,
              att skriva in vissa tider men inte sluttid, för Skattemyndigheten
              kanske kommer på kontroll. Kommer Skattemyndigheten inte på kontroll
              skriver ägaren dit tiderna, kortar ned dagen i liggaren och säger
              till tjejerna att de får ta resten svart. Det sker öppet. Vad
              gör ni åt det?
            </seg>
            <seg n="69a88d0a">
              Vad gör ni inom handeln där man anställer folk på 1 procent?
              Är det den flexibilitet som ni moderater vill ha på arbetsmarknaden?
            </seg>
            <seg n="68961342">
              Det finns mycket att lyfta fram, arbetsmarknadsministern.
            </seg>
            <seg n="e077f959">
              I svaret står att det är Arbetsmiljöverket som utövar tillsynen.
              Vad har man för möjlighet att utöva denna tillsyn? Vet ministern
              det? Hur hittar Arbetsmiljöverket rufflarna?
            </seg>
            <seg n="c3136f64">
              Vad händer på västkusten med alla åkerier som inte har någon
              anställd utan där det kommer folk från utländska bemanningsföretag?
              De har inga toaletter och får sova i hytten; det är urusel arbetsmiljö.
              Man bryter mot alla lagar och regler. Vad gör ministern åt det?
            </seg>
            <seg n="a6d9f9e3">
              Öppna ögonen, gå ut och titta och gör något!
            </seg>
          </u>
          <note type="speaker" n="95667c8f">
            Anf. 22 JOHAN ANDERSSON (S):
          </note>
          <u who="johan_andersson_08c8d7" xml:id="i-ef8de6f6ba47eedb-0" n="13e94ba0">
            <seg n="0b5f2f82">
              Fru talman! Jag begärde ordet när Abir var uppe och med emfas
              hävdade att arbetsrätten är ett hinder för integrationen på arbetsmarknaden.
              Det har jag svårt att förstå. Det är en myt som sprids, bland
              annat av Centerpartiet.
            </seg>
            <seg n="64b8bbc1">
              Jag undrar vilken syn arbetsmarknadsministern har när det gäller
              arbetsrätten. Delar hon synen som Abir torgför, nämligen att den
              är ett stort hinder för integrationen på arbetsmarknaden och i
              allra högsta grad stimulerar svartjobb och odrägliga arbetsförhållanden?
            </seg>
            <seg n="3350d18a">
              Det känns märkligt att använda detta som ett argument i just
              denna debatt och fråga.
            </seg>
          </u>
          <note type="speaker" n="ab7a9868">
            Anf. 23 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-5" n="0b871efe">
            <seg n="1f021ef6">
              Fru talman! Låt mig vara tydlig om det har blivit något missförstånd.
              Det jag har synpunkter på är att Ylva Johansson blandar ihop det
              grova allvarliga brottsbalksbrottet människohandel, där maximistraffet
              är tio år, med andra allvarliga problem på arbetsmarknaden, utnyttjandet
              av människor. Det är att förringa de problem som finns när människor
              trafikeras över gränser för slavhandel.
            </seg>
            <seg n="97baddc6">
              Jag har också läst rapporten som Ylva Johansson hänvisar till,
              och där finns fruktansvärda exempel. Människor tvingas skjuta
              kråkor med hemmagjorda pilbågar och koka soppa på örter de hittat
              i skogen. Människor exploateras grovt, och det är en fråga för
              rättsväsendet. De människor som utnyttjar andra på detta sätt
              ska lagföras. Vi har stränga straff för det.
            </seg>
            <seg n="f097c12f">
              Regeringen har också agerat internationellt, senast förra året,
              och skrivit under och ratificerat den Europarådskonvention som
              handlar om bekämpning av människohandel.
            </seg>
            <seg n="249fa2ef">
              De flesta av oss är för den fria rörligheten i Europa och överens
              om behovet av arbetskraftsinvandring. Människor ska kunna komma
              till Sverige, försörja sig, göra rätt för sig och starta ett nytt
              liv. Öppna gränser mot Europa och världen är dock förenat med
              risken att människor som vill andra illa utnyttjar vår fria arbetsmarknad
              och våra möjligheter. Detta är jag väl medveten om.
            </seg>
            <seg n="cc71e7c7">
              Det är mycket riktigt att taxibranschen har varit en sådan bransch.
              Den har man reglerat genom taxilegitimationer. Man har försökt
              hitta ett verktyg för frisörbranschen. Raimo Pärssinen talade
              om liggare, men det fortsätter att fuskas. Det är ett bekymmer.
            </seg>
            <seg n="a460ff6c">
              Det här är ett sådant allvarligt problem på arbetsmarknaden att
              det behövs flera olika myndigheter och aktörer som arbetar tillsammans,
              vilket också sker. Vi kan dock göra mer på området. Vi kan lära
              av Operation krogsanering. Jag tror nämligen att de personer som
              utnyttjar människor också fuskar med skatten. De betalar inte
              sina skulder. De brister i många olika avseenden. Som före detta
              polis är mitt patos att på brott ska följa straff och repressalier.
              Jag vill inte se mellan fingrarna med dem som utsätter människor
              för fara.
            </seg>
            <seg n="ac2cdf30">
              Migrationsverket har en viktig roll när man beviljar arbetstillstånd.
              Det har även Skattemyndigheten, Rikskrim, gränspolisen och länsstyrelserna.
              Ambassaderna har också en viktig uppgift i att informera dem som
              ska komma till Sverige om vad som gäller i Sverige. Parterna har
              ett stort ansvar och även allmänheten, vi kunder, att slå larm.
              Vi har många verktyg om vi utnyttjar dem effektivt och tillsammans.
            </seg>
            <seg n="dbc095c1">
              Jag känner mig lika bekymrad och mår lika illa av rapporter om
              att människor utnyttjas, oavsett om det är i bärskogen, på byggen
              eller inom andra typer av tillverkningsindustri. Låt mig vara
              tydlig med det.
            </seg>
            <seg n="8ccb7547">
              Vad gäller Johan Anderssons fråga om arbetsrätten tror jag inte
              att den är hindret för integration av utlandsfödda på arbetsmarknaden.
              Det handlar om värre saker som människors fördomar och föreställningar
              om människor från andra delar av jorden. Det gör att de inte kommer
              in.
            </seg>
            <seg n="18efb533">
              Vi har varit dåliga på att ta emot dessa människor och att validera
              deras kunskaper och kompetenser. Det dröjer i genomsnitt 79 år
              tills man har etablerat sig på arbetsmarknaden. Det finns otroligt
              många kompetenta personer som inte arbetar utifrån sin kompetens.
              Jag tror att andelen taxiförare som har högskoleexamen har minskat,
              men den behöver nog minskas ännu mer så att rätt person matchas
              mot rätt jobb.
            </seg>
            <seg n="352e4d52">
              Jag vänder mig mot att Ylva Johansson blandar ihop det grova
              brottet människohandel med personer som utnyttjar människor på
              ett annat sätt här i Sverige. Det är två viktiga problem, men
              det är inte samma sak. Vi har en hel del resurser som vi måste
              använda mer effektivt för att se till att vi får slut på båda
              dessa avarter på arbetsmarknaden utan att ge avkall på vare sig
              fri rörlighet eller arbetskraftsinvandring, för det är inte svaret
              på våra problem.
            </seg>
          </u>
          <note type="speaker" n="67d7eb07">
            Anf. 24 YLVA JOHANSSON (S):
          </note>
          <u who="ylva_johansson_c5e8e0" xml:id="i-c26043e1751ec895-4" n="ccc79a12">
            <seg n="afc8d3e4">
              Fru talman! Det stämmer inte att den grova brottsligheten med
              människohandel och den gråzon där man utnyttjar människor och
              dumpar lönerna på andra sätt på svensk arbetsmarknad är två helt
              olika saker.
            </seg>
            <seg n="f4e86dfd">
              Det exempel som arbetsmarknadsministern refererar till är från
              rapporten där Skatteverket beskriver hur det är för bärplockarna:
            </seg>
            <seg n="d211b58d">
              De hålls i schack genom att arbetsgivaren tar hand om passen
              och biljetter för hemresan. 170 bärplockare i Sälen har under
              sommaren 2010 bott i ett nedlagt ålderdomshem med 36 rum och kök
              med kapacitet för 40 personer. Skatteverket var på besök med gränspolisen
              i somras och fann att plockarna hade kokat soppa på gräs samt
              tillverkat pilbågar av pinnar i skogen för att kunna skjuta kråkor
              för att äta. Bärplockarna lever under helt orimliga villkor och
              rekryteras på felaktiga premisser. De lovades en viss summa pengar
              vid avresan och får sedan (utöver resan hem) betala 160 kr per
              natt för husrum och ytterligare kostnader för bil och bensin.
            </seg>
            <seg n="8b1d7045">
              Det är klart att det är grov brottslighet. Jag debatterade med
              Hillevi Engströms kollega Tobias Billström om detta. Han sade
              att regeringen nu är nöjd med situationen för bärplockarna. När
              vi kräver att man ska ha en förhandskontroll av arbetsgivarna
              innan de får tillstånd att ta hit bärplockare från andra länder
              säger regeringen nej. De här frågorna hänger ihop.
            </seg>
            <seg n="d276b09d">
              Låt mig vara tydlig med att vi inte vill ha någon protektionism.
              Vi är inte emot arbetskraftsinvandring. De är bra med arbetskraftsinvandring.
              Det är alltid välkommet med ny arbetskraft i Sverige. Jag ser
              inga problem med att det kommer mer arbetskraft till Sverige.
              Det är berikande för oss att människor med nya kunskaper och andra
              erfarenheter kommer till vårt land och bidrar med sin kunskap
              och sitt arbete. Det jag är emot, Hillevi Engström, är lönedumpning.
              Det system som ni har riggat leder till lönedumpning.
            </seg>
            <seg n="6464a16c">
              Är arbetsmarknadsministern beredd att införa en förhandskontroll
              som gör att man kan säga nej till rena skojarföretag som vill
              ta hit arbetskraft? I dag är det ju möjligt att få arbetstillstånd
              även om man har skatteskulder och även om man tidigare har missbrukat
              systemet. Det är att direkt uppmuntra till ytterligare ekonomisk
              brottslighet.
            </seg>
            <seg n="b19fff60">
              Är ministern beredd att göra någon kontroll av att de löner som
              utlovas verkligen betalas ut? Många gånger får man ju inte den
              lön som har uppgivits. Som vi ser i rapporterna får man bara en
              spottstyver som man ska försörja sig på och som innebär att man
              inte ens klarar av att få mat för dagen. Det är enkelt att kontrollera.
              Man kan kontrollera inbetalningar till Skatteverket. Har man betalat
              in de skatter och avgifter som motsvarar den lön som man har uppgivit?
              Det är en enkel åtgärd som skulle stärka människors rättigheter.
            </seg>
            <seg n="7b33c0c9">
              Är ministern beredd att stärka jobberbjudandets rättsliga ställning?
              Det som Migrationsverket ser till när man fattar beslut om arbetstillstånd
              har ingen rättslig status. Man kan ju betala ut en annan lön sedan.
              De fackliga organisationerna anger detta som ett jättestort problem.
              Migrationsverket ska granska ett papper. När de säger att lönen
              inte stämmer med kollektivavtalet säger arbetsgivaren: Då höjer
              vi den med 5 000. Så får man tillståndet. Risken är väldigt stor
              att arbetsgivaren aldrig har tänkt betala ut den lönen. Det löfte
              man gav för att få arbetstillståndet har ingen rättslig ställning.
              Vad är ministern beredd att göra för att stärka de anställdas
              rättigheter, motverka lönedumpning och se till att de avarter
              som finns på svensk arbetsmarknad inte riskerar att hota hela
              den svenska arbetsmarknadens villkor?
            </seg>
          </u>
          <note type="speaker" n="d22a927c">
            Anf. 25 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-157a2f295c05d67f-1" n="093e7f8b">
            <seg n="85092d46">
              Fru talman! Det är inte sant att arbetskraftsinvandring människor
              som kommer hit för att arbeta leder till lönedumpning. Faktum
              är att de svenska lönerna har ökat sedan Sverige gick med i EU.
              Det har inte lett till lönedumpning. Det är ett falskt påstående.
            </seg>
            <seg n="49871f45">
              Om jag inte minns fel var det Göran Persson som pratade om socialturism
              och var emot den fria rörligheten. Därför säger jag att socialdemokratin
              är något protektionistisk. Arbetsmarknadsreglerna är ett hinder
              för nya svenskar att komma in på arbetsmarknaden. De är yngre
              och har inte varit här så länge. Den som är inne byts inte ut
              eftersom reglerna säger så. Den nya får inte komma in sist in
              först ut. Självklart får inte nya arbetare komma in. Därför är
              det unga, kvinnor och invandrare som diskrimineras av turordningsreglerna.
            </seg>
          </u>
          <note type="speaker" n="81332bdb">
            Anf. 26 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-1" n="9436033e">
            <seg n="0ab9b7b8">
              Fru talman! Äntligen fick vi se lite engagemang hos arbetsmarknadsministern.
              I det skriftliga svaret står det: Jag följer frågan noggrant,
              men planerar i nuläget inga ytterligare åtgärder.
            </seg>
            <seg n="0b29f2da">
              Vad tänker ministern göra? Tänker Hillevi Engström som ansvarig
              minister på något vis stärka kontrollen av de avarter som har
              beskrivits här fusket, utnyttjandet, taskiga villkor och så vidare
              och som växer på den svenska arbetsmarknaden? Kommer Hillevi Engström
              att försöka se till att samordna myndigheterna bättre och kraftfullare
              för att komma åt de här usla arbetsmiljöerna och för att komma
              åt dem som dumpar lönerna? Tänker ministern öka befogenheter och
              resurser till Arbetsmiljöverket och rikta dem så att man kan nå
              dessa skumma företag? Tänker ministern försöka stärka och använda
              den fackliga resursen för att nå bättre ordning och reda?
            </seg>
            <seg n="1d39f542">
              Det var många frågor. Jag kanske kan få svar på någon av dem
              eftersom vi tydligen är överens om att det här är ett stort problem.
            </seg>
            <seg n="4901bae1">
              Visste ansvarig arbetsmarknadsminister att fusket inom taxibranschen
              kostar 44 000 kronor vid sidan av varje timme, dygnet runt, varje
              år? De som kör dessa bilar har mycket usla villkor. Vad gör ministern
              åt det?
            </seg>
          </u>
          <note type="speaker" n="d0f9bd2b">
            Anf. 27 JOHAN ANDERSSON (S):
          </note>
          <u who="johan_andersson_08c8d7" xml:id="i-ef8de6f6ba47eedb-1" n="13e94ba0">
            <seg n="4ab1abdb">
              Fru talman! Det var glädjande att höra att ministern inte delar
              Abir Al-Sahlanis uppfattning att det är arbetsrätten som är hindret
              för integrationen på arbetsmarknaden. Det har jag aldrig trott,
              och det verkar inte heller arbetsmarknadsministern ha trott. Det
              är glädjande. Vi kan konstatera att Centerpartiet är ganska ensamt
              i Alliansen om den uppfattningen. Jag tror att man gör ett generalfel
              om man skyller på arbetsmarknadslagstiftningen som ett hinder
              när det gäller integrationen på arbetsmarknaden. Det finns så
              mycket annat som behöver åtgärdas och förbättras.
            </seg>
            <seg n="87a40079">
              Jag förväntar mig inga sådana initiativ från majoriteten i utskottet
              eftersom det var en väldigt tydlig signal från ministern.
            </seg>
          </u>
          <note type="speaker" n="3ccc4f12">
            Anf. 28 EVA-LENA JANSSON (S):
          </note>
          <u who="eva-lena_jansson_29fd87" xml:id="i-f366a7a872db0251-0" n="a856fa64" next="i-4b4b9b89822a9247-0">
            <seg n="5b5fec86">
              Fru talman! Jag tackar Ylva Johansson för att hon har ställt
              en bra interpellation. Jag får också tacka arbetsmarknadsministern
              för svaret även om jag är lite fundersam över svaret.
            </seg>
            <seg n="60c7a754">
              I svaret skriver arbetsmarknadsministern: Det är dock inte korrekt
              som Ylva Johansson uppger att denna typ av brottslighet skulle
              urholka spelreglerna på den svenska arbetsmarknaden.
            </seg>
            <seg n="db35c33d">
              Menar arbetsmarknadsministern på fullaste allvar att det inte
              får några effekter för de företag som faktiskt försöker leva upp
              till arbetsmarknadens regler när företag kommer in och skapar
              osund konkurrens? Är det ett seriöst svar från arbetsmarknadsministern?
            </seg>
            <seg n="cdd0244d">
              Dessutom skriver arbetsmarknadsministern i sitt svar: Jag är
              övertygad om att den svenska arbetsmarknaden till största del
              består av seriösa arbetsgivare och arbetstagare som varje dag
              gör sitt bästa för att följa de lagar, regler och kollektivavtal
              som gäller.
            </seg>
            <seg n="c675254d">
              Jag delar arbetsmarknadsministerns uppfattning i den frågan.
              Men frågan är då: Hur försöker arbetsmarknadsministern och regeringen
              att hjälpa dessa seriösa företag för att få bort de oseriösa?
              Jag kan inte se något om detta i svaret.
            </seg>
            <seg n="a0fcd8cf">
              Jag hade en interpellationsdebatt i början av december med migrationsminister
              Tobias Billström angående arbetskraftsinvandring och just denna
              typ av oseriösa arbetsgivare som utnyttjar människor. Gränspoliser
              talar om att detta är den nya stora slavmarknaden som syns i Europa.
            </seg>
            <seg n="250b7f27">
              Abir Al-Sahlani har absolut rätt i att arbetskraftsinvandring
              inte automatiskt leder till lönedumpning. Men att oseriösa arbetsgivare
              utnyttjar personer leder till lönedumpning. Det är detta problem
              som Ylva Johansson har påpekat här.
            </seg>
            <seg n="4585edc5">
              Det som Abir Al-Sahlani säger om att arbetsgivarna inte kan byta
              ut sina anställda stämmer. Man kan inte byta ut sina anställda
              på samma sätt som man byter skjorta bara för att man tycker att
              de anställda är för dyra. Det är viktigt med trygga anställningsvillkor
              och arbetsrätten för att man inte ska kunna säga upp folk från
              den ena dagen till den andra och i stället ta in andra personer
              för att de är billigare. Det är då man skapar lönedumpning.
            </seg>
            <seg n="17d5281f">
              Jag har förstått att detta egentligen är Centerpartiets linje
              i regeringens politik. Maud Olofsson har nästan varje år stått
              i Almedalen och pratat om att det är viktigt att löntagare i Sverige
              nu utsätts för samma typ av konkurrens som bönder, det vill säga
              lönedumpning. När arbetsmarknadsministern försvarar arbetsrätten
              och Centerpartiet kritiserar arbetsrätten därför att den påverkar,
              som man säger, löner i Sverige undrar jag: Är det därför som arbetsmarknadsministern
              egentligen inte vill göra någonting åt de problem som vi ser?
              Jag tycker att regeringen står handfallen.
            </seg>
            <seg n="b8c2df5c">
              Tobias Billström var nöjd med läget i december. Arbetsmarknadsministern
              verkar nöjd med läget. Jag har inte sett att justitieministern
              har uttalat sig. Uppenbarligen är regeringen nöjd med att vi har
              denna situation för många människor i Sverige.
            </seg>
            <seg n="86e02ff0">
              Jag tycker att detta visar att man egentligen inte tror på rörligheten.
              Man välkomnar att människor kommer till Sverige, men man välkomnar
              dem på de premisserna att de ska jobba på sämre villkor än svenska
              medborgare. Det är obegripligt, orättfärdigt och definitivt inte
              en socialdemokratisk politik. Det är därför som vi står här och
              opponerar mot detta problem.
            </seg>
            <seg n="8607c1c4">
              Fru talman! Jag förväntar mig faktiskt att arbetsmarknadsministern
              tar frågan på allvar.
            </seg>
          </u>
          <note n="d64c1055">
            Anf. 29 TOMAS TOBÉ (M):
          </note>
          <u who="eva-lena_jansson_29fd87" xml:id="i-4b4b9b89822a9247-0" n="a856fa64" prev="i-f366a7a872db0251-0">
            <seg n="ffa9796f">
              Fru talman! Det har varit ganska många speciella värdeord i denna
              debatt. Man har hört alltifrån att det är naivt, blåögt och att
              ingenting sker.
            </seg>
            <seg n="7a7da795">
              Jag kan inte låta bli att peka på att det är flera olika problem
              som arbetsmarknadsministern har varit inne på. Det finns ingen
              enskild förändring som kan ta bort det faktum att det ibland kan
              finnas oseriösa arbetsgivare som agerar på svensk arbetsmarknad.
              Men vi ska vara tydliga med att vi med alla de olika instanser
              som vi har arbetsmarknadens parter, Migrationsverket, Arbetsmiljöverket
              och givetvis vår lagstiftning ska se till att motverka detta.
              Det är precis det som regeringen gör.
            </seg>
            <seg n="b4115db2">
              Jag hör många starka ord från oppositionen men få förslag om
              vad som ska göras.
            </seg>
            <seg n="769722ac">
              Ylva Johansson välkomnade här arbetskraftsinvandring. Det tycker
              jag var ett positivt besked. Jag hoppas att det är den socialdemokrati
              som vi kommer att möta framöver i denna kammare. Sanningen är
              att det är socialdemokratin som tidigare har hållit den dörren
              stängd. Man har inte varit intresserad av arbetskraftsinvandring.
              Det är klart att om vi håller den dörren helt stängd får vi inga
              bekymmer på svensk arbetsmarknad. Kanske är det detta som hela
              tiden har varit problemet och anledningen till att man har velat
              hålla dörren för arbetskraftsinvandring stängd under så lång tid.
              Jag tror att man behöver bestämma sig för om man tycker att det
              är viktigt att Sverige ska ha arbetskraftsinvandring. Tycker man
              att det är viktigt att företag ska kunna rekrytera de personer
              som de behöver till sina företag för att vi ska vara konkurrenskraftiga
              i en alltmer globaliserad värld, då kommer det också att finnas
              företag som utnyttjar detta. Då behöver vi med samlad kraft arbeta
              för att minska detta.
            </seg>
            <seg n="a758f02c">
              Vi har satt ett tydligt regelverk på plats för att undvika lönedumpning.
              Det är övertydligt. Det står att lönerna inte på något sätt får
              gå under de miniminivåer som gäller i svenska kollektivavtal.
              Det är övertydligt.
            </seg>
            <seg n="06c0a559">
              Sedan påpekas det att vi inte gör någonting. Låt mig påpeka att
              vi vid årsskiftet skärpte regleringsbrevet till Migrationsverket.
              Det är inte en fråga för arbetsmarknadsministern. Men migrationsministern
              har varit tydlig med att Migrationsverket har fått ett tydligare
              uppdrag för att se till att motverka den typen av skenkontrakt
              som vi alla har sett har funnits på svensk arbetsmarknad. Det
              kan finnas anledning att lite grann nyansera bilden av vad som
              sker.
            </seg>
            <seg n="28139f48">
              När det gäller det som Raimo Pärssinen lyfter fram om Skatteverket
              har vi sett detta skattefusk. Det är därför som vi har gått fram
              med personalliggare. Det är ett sätt att försöka motverka detta
              skattefusk och se till att det finns en möjlighet för seriösa
              arbetsgivare. Det gäller ofta restauranger där vi har sett att
              detta börjar fungera allt bättre. Vi ser att de seriösa restaurangerna
              kommer att kunna hävda sig bättre mot de oseriösa som tidigare
              har funnits.
            </seg>
            <seg n="e6ae2c43">
              Jag har en ganska bra insyn i byggbranschen i och med att min
              egen familj är engagerad och aktiv där. Där ser jag tydligt att
              parterna, både fack och arbetsgivare, har bestämt sig för att
              man har ett eget ansvar och att man behöver sanera i sin egen
              bransch. Detta tror jag är precis den rätta vägen. Det välkomnar
              vi.
            </seg>
            <seg n="45459f4e">
              Denna debatt har handlat om mycket. Men det är tydligt att regeringen
              ser problemen och står fast vid principen att det är bra med arbetskraftsinvandring.
              Vi är beredda att vända oss till olika myndigheter och ha de samtal
              som krävs med arbetsmarknadens parter för att motverka detta.
            </seg>
          </u>
          <note type="speaker" n="39776643">
            Anf. 30 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-6" n="0b871efe">
            <seg n="b0272223">
              Fru talman! Det är mycket riktigt som Tomas Tobé påpekar att
              det är Tobias Billström som är ansvarigt statsråd för arbetskraftsinvandringen.
              Därmed är han också ansvarig för de direktiv som går till Migrationsverket.
            </seg>
            <seg n="734eacdd">
              Det är tyvärr så, det är jag den första att beklaga, att överallt
              där det finns pengar att tjäna förekommer det fusk. Det kan vi
              se i olika system, inte bara på arbetsmarknaden. Våra myndigheter
              kommer alltid att kämpa med näbbar och klor men ofta vara steget
              efter. Detta är nämligen i många stycken brottslingar som vi pratar
              om. Då behöver vi samarbeta och samverka mycket mer. Det finns
              ingen enkel quick fix gör vi så här så löser det sig.
            </seg>
            <seg n="8a70ad01">
              Jag tror att vi måste förfina våra metoder och använda de gemensamma
              resurserna på ett mycket smartare sätt. Det handlar också mycket
              om att informera människor som kommer till Sverige för att söka
              en utkomst och försöka starta ett nytt liv om vad som gäller,
              vart de ska vända sig och vad de ska göra om de inte får sjysta
              villkor.
            </seg>
            <seg n="0403558b">
              Svartjobben i Sverige kostar omkring 66 miljarder kronor för
              samhället. Det finns därför ett enormt stort intresse för att
              ta tag i detta. Vi vill ha sund konkurrens och sjysta villkor.
            </seg>
            <seg n="577c2635">
              Det som Raimo Pärssinen och andra målande beskriver är jag den
              första att skriva under på att vi inte ska ha i Sverige. Vi behöver
              därför ha en bra dialog mellan våra myndigheter och uppmuntra
              dem till mer av samarbete och inte bara samverkan. Det sker också
              ett arbete och förs en diskussion mellan migrationsministern och
              Arbetsmarknadsdepartementet. Detta är nämligen gemensamma problem.
              Vi får inte fortsätta jobba i stuprör, vi måste jobba mer i hängrännor,
              om jag får uttrycka mig så. Det ska vara ordning och reda på svensk
              arbetsmarknad.
            </seg>
            <seg n="1d270106">
              Det har varit ett högnivåmöte med arbetsmarknadens parter och
              med min kollega Tobias Billström. Tobias Billström har också gett
              ett uppdrag till OECD att utvärdera reformerna kring arbetskraftsinvandringen.
            </seg>
            <seg n="2788f6b9">
              Vi kommer alltid att behöva göra förändringar, justeringar och
              förbättringar i våra system om vi bejakar och tycker att det är
              positivt att människor får komma till Sverige. Jag tror att de
              flesta av oss är överens om att det är någonting gott för Sverige.
              Väldigt snart kommer vi att stå inför betydande arbetskraftsbekymmer;
              det visar den demografiska utvecklingen. Vi kan titta på Dalarna
              som exempel: I dag försörjer 100 personer 72 som inte jobbar och
              inte heller ska jobba sjuka, äldre och barn. Om bara tio år kommer
              dessa 100 personer att försörja 92 personer.
            </seg>
            <seg n="9727aa19">
              Det är alltså klart att vi behöver fler som kommer till Sverige
              och har sjysta villkor. Där har vi alla en viktig roll att fylla.
              Någonstans finns det någon som går på den här krogen där man får
              en starköl för 25 kronor. Det är klart att risken att det finns
              svart arbetskraft eller svartsprit på den krogen är överhängande.
              Vi behöver också prata med och informera allmänheten om att man
              ska kräva kvitto, inte ta det billigaste priset när man lägger
              om sitt tak och inte nöja sig med att det är utländska byggnadsarbetare
              och säga att det inte är mitt problem om de ramlar ned.
            </seg>
            <seg n="e9bcc71d">
              Det är också viktigt i vår dialog med Arbetsmiljöverket att de
              ännu mer förfinar sina kontrollmekanismer. Redan nu kan vi se
              att Arbetsmiljöverket har gjort en enorm effektivisering. I dag
              gör inspektörerna 35 procent mer inspektioner per inspektör än
              tidigare. Vi ska se till att man också hittar de branscher och
              företag där riskerna är som störst.
            </seg>
            <seg n="6df08726">
              Det är intressant att fundera vidare på om man kan göra någonting
              samlat, liknande Operation krogsanering. Man ska komma ihåg att
              Al Capone inte åkte dit för något brott mot brottsbalken utan
              för skattebrott. Enligt min uppfattning fuskar oseriösa personer
              lite här och där, och då får vi samverka. Det tror jag är en del
              av lösningen.
            </seg>
          </u>
          <note type="speaker" n="0fb3b7f3">
            Anf. 31 YLVA JOHANSSON (S):
          </note>
          <u who="ylva_johansson_c5e8e0" xml:id="i-c26043e1751ec895-5" n="ccc79a12">
            <seg n="1d24f4d2">
              Fru talman! Arbetsmarknadsministern sade i ett tidigare inlägg
              och även nu att myndigheterna har ansvar, polisen har ansvar och
              facket har ansvar. Ja, vi har alla ansvar. Låt mig då lägga till:
              Regeringen har ansvar. Det är trots allt regeringen som är ansvarig
              för de regler och lagar som gäller på svensk arbetsmarknad.
            </seg>
            <seg n="1c9f3787">
              Jag tycker att det är anmärkningsvärt med den attityd som både
              Tomas Tobé och Hillevi Engström ger uttryck för när de säger att
              det alltid kommer att finnas kriminalitet, att det alltid kommer
              att finnas skojarföretag som försöker utnyttja situationen, och
              sedan nöjer sig med det. Om man nu har den insikten måste man
              som ansvarig minister agera för att säkerställa att det finns
              lagar och regler på plats. Man kan inte nöja sig med att bara
              säga att myndigheten alltid kommer att ligga efter.
            </seg>
            <seg n="27872c53">
              Med ganska enkla medel skulle man kraftfullt kunna skärpa kontrollen
              av de här företagen med en förhandsprövning, en vandelsprövning,
              innan företagen får ta hit ny arbetskraft. Den som tidigare har
              missbrukat detta ska självklart inte få nya tillstånd. Kontrollera
              att löner betalats ut som avtalat kan man enkelt göra via Skatteverket.
              Detta går att göra med ganska enkla medel.
            </seg>
            <seg n="679a523c">
              Jag blir väldigt förvånad när arbetsmarknadsministern avslutar
              med att säga att det borde inrättas en instans dit man kan vända
              sig som anställd om man inte har sjysta villkor. Den instansen
              finns, och det är den fackliga organisationen. Problemet är att
              med de förändringar som regeringen har gjort har fackets ställning
              försvagats. Det man vittnar om i allt fler branscher är att det
              har blivit tystare ute på arbetsplatserna. Människor vågar inte
              hävda sina lagliga rättigheter då man är rädd att bli av med jobbet
              och därmed utkastad ur landet. Därför krävs det nya regler.
            </seg>
            <seg n="1eab8a6f">
              Vi är överens, Hillevi Engström, om att det är bra med arbetskraftsinvandring.
              Men vi är inte överens om vad man behöver göra för att stoppa
              lönedumpning på arbetsmarknaden.
            </seg>
          </u>
          <note type="speaker" n="f64c977d">
            Anf. 32 EVA-LENA JANSSON (S):
          </note>
          <u who="eva-lena_jansson_29fd87" xml:id="i-38cf3376024dc719-0" n="a856fa64">
            <seg n="9e3088e8">
              Fru talman! Jag försökte ställa några frågor till Hillevi Engström
              i förra inlägget. Nu provar jag igen.
            </seg>
            <seg n="698c7b55">
              Hillevi Engström skriver i sitt svar: Det är dock inte korrekt
              som Ylva Johansson uppger att denna typ av brottslighet skulle
              urholka spelreglerna på den svenska arbetsmarknaden. Varför är
              det i så fall ett problem för arbetsgivare med osund konkurrens?
            </seg>
            <seg n="68ec2da5">
              Arbetsmarknadsministern skriver också att hon är övertygad om
              att den svenska arbetsmarknaden till största del består av seriösa
              arbetsgivare och arbetstagare. Varför gör man då inte ett allvarligt
              försök att hjälpa dem och ge dem stöd? Ett exempel kunde vara
              den förhandskontroll av arbetsgivare som Ylva Johansson tog upp,
              så att de som man ser har misskött sig inte får fortsätta.
            </seg>
            <seg n="4b167319">
              När arbetsmarknadsministern säger att det finns olika typer av
              myndigheter som har ansvar kan man till exempel peka på Arbetsmiljöverket.
              Problemet är att Arbetsmiljöverket har svårt att komma in och
              få kännedom på de arbetsplatser där arbetsgivarna inte är kända
              av fackliga organisationer, där man inte har kollektivavtal. I
              höstas stötte jag på en sådan arbetsplats där tio lettiska arbetare
              sprang på ett tak utan skyddsställning. Arbetsmiljöverket kom
              så småningom ut och sade åt dem att de inte kunde vara på taket
              om det inte fanns skyddsställningar, men så fort Arbetsmiljöverket
              hade åkt därifrån var de uppe igen. De hade ett jobb att göra,
              annars skulle de bli utkastade ur landet.
            </seg>
            <seg n="fa0fa6e9">
              Väldigt många av dem som i dag har sökt arbetstillstånd i Sverige
              är också sådana som har blivit nekade tillstånd att bo i landet
              när de sökt asyl. Deras situation är starkt pressad. Att då försöka
              kräva sina rättigheter är svårt. Jag tror att det skulle vara
              enklare för dem om vi fick bort många av de oseriösa arbetsgivarna.
              Det kan man göra genom att ha strängare regler och starkare kontroll.
              Jag hoppas att arbetsmarknadsministern också ska komma till den
              slutsatsen.
            </seg>
          </u>
          <note type="speaker" n="d8ef9ade">
            Anf. 33 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-7" n="0b871efe">
            <seg n="5ef834d6">
              Fru talman! Jag ska inte förlänga debatten, men jag tycker att
              den har varit intressant.
            </seg>
            <seg n="cbf038e0">
              Man ska inte säga naivt eller blåögt, men jag anar hos mina motdebattörer
              en känsla av att det finns en quick fix för att lösa det här problemet.
              Det är mångfasetterat, det är svårt och det är viktigt. För den
              sakens skull ska man naturligtvis inte låta bli att göra allt
              som står i ens makt för att försöka beivra osund konkurrens, svarta
              jobb med mera.
            </seg>
            <seg n="022427f0">
              En viktig del är att den förhandsprövning som faktiskt sker på
              Migrationsverket nu ska skärpas, enligt migrationsministerns regleringsbrev.
              Det är också viktigt att vi håller ögonen på detta, gör det vi
              kan och slår larm till Arbetsmiljöverket. En viktig fråga, där
              vi kommer att få en del nya förslag, handlar om sanktionerna mot
              dem som bryter mot arbetsmiljölagens regler. En utredare kommer
              att presentera smartare och snabbare sanktioner. Om man får en
              sanktion mot sig tror jag att det är en viktig signal. När det
              kostar att göra fel kommer det att sprida sig.
            </seg>
            <seg n="68c2100c">
              Jag vill tacka för debatten och understryka att detta är ett
              problem som jag ser allvarligt på och som vi tillsammans med olika
              myndigheter och organisationer behöver kraftsamla mot.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="a1632d18">
            5 § Svar på interpellation 2010/11:142 om anordnare av fas 3
          </note>
          <note type="speaker" n="7f633e92">
            Anf. 34 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-8" n="0b871efe">
            <seg n="3d1f6f50">
              Fru talman! Johan Andersson har frågat mig vilka åtgärder jag
              avser att vidta för att försäkra mig om att nödvändiga kvalitetskontroller
              vidtas innan en anordnare av fas 3 antas, vilken uppföljning jag
              avser att genomföra av dem som fått Arbetsförmedlingens uppdrag
              att anordna fas 3-åtgärder samt vad jag avser att vidta i form
              av handledning för dem som är i fas 3-åtgärder.
            </seg>
            <seg n="d5ac6df7">
              En av de viktigaste prioriteringarna för regeringen framöver
              är att minska långtidsarbetslösheten när nu konjunkturen vänder.
              Bland de långtidsarbetslösa ingår deltagarna i jobb- och utvecklingsgarantin.
              Den tredje fasen av jobb- och utvecklingsgarantin ska ses i sitt
              sammanhang. Personer som i dag har en sysselsättning hos en anordnare
              av platser i fas 3 har vanligtvis varit arbetssökande hos Arbetsförmedlingen
              i minst 750 ersättningsdagar, det vill säga i minst tre år, och
              har under denna tid kunnat ta del av Arbetsförmedlingens olika
              insatser. I november månad 2010 deltog ca 24 000 personer i den
              tredje fasen av jobb- och utvecklingsgarantin. Av dessa deltagare
              har knappt 50 procent varit aktuella och inskrivna hos Arbetsförmedlingen
              mellan fem och tio år. Vidare har ytterligare 17 procent av deltagarna
              varit aktuella och inskrivna hos Arbetsförmedlingen i mer än tio
              år.
            </seg>
            <seg n="24f6543a">
              Intentionen med den tredje fasen av jobb- och utvecklingsgarantin
              är att personer som har varit arbetslösa under lång tid ska få
              möjlighet att bygga upp nya referenser, nätverk och en arbetsgemenskap.
              Det är viktigt att Arbetsförmedlingen arbetar för att alla deltagare
              i fas 3 erbjuds en sysselsättning med utgångspunkt i individens
              behov. Det är också viktigt att poängtera att den ersättning om
              225 kronor per anvisningsdag och deltagare som en anordnare erhåller
              för att ta emot deltagare i den tredje fasen bland annat ska täcka
              anordnarens kostnader för handledning och arbetsutrustning.
            </seg>
            <seg n="d6c199fe">
              Arbetsförmedlingen tecknar en överenskommelse med anordnaren
              av platser i fas 3, och det är anordnaren som ska säkerställa
              att arbetsmiljökraven är uppfyllda på arbetsplatsen. Det är Arbetsförmedlingens
              uppgift och skyldighet både att vidta nödvändiga kvalitetskontroller
              innan en deltagare placeras hos en anordnare av platser och att
              följa upp de anordnare som tar emot deltagare.
            </seg>
            <seg n="94862bc9">
              Om det framkommer att en anordnare av platser inte håller den
              överenskommelse som tecknas med Arbetsförmedlingen ska Arbetsförmedlingen
              påpeka detta för anordnaren. Om inte anordnaren ändrar verksamheten
              enligt den överenskommelse som finns kan Arbetsförmedlingen avbryta
              samarbetet. Arbetsförmedlingen ska också, enligt förordningen
              (2007:414) om jobb- och utvecklingsgarantin, ansvara för att deltagarna
              i den tredje fasen av utvecklingsgarantin får fortsatt stöd hos
              en arbetsförmedlare.
            </seg>
            <seg n="766bd366">
              De huvudsakliga anordnarna av platser i fas 3 är kommuner och
              allmännyttiga organisationer. Jag vill särskilt understryka att
              merparten av anordnarna är seriösa och utgår från att deltagarna
              ska få en meningsfull sysselsättning efter en lång tids frånvaro
              från arbetsmarknaden. Statistik från Arbetsförmedlingen visar
              att nio av tio anordnare har färre än fem deltagare på arbetsplatsen.
            </seg>
            <seg n="b0114732">
              Jag för en kontinuerlig dialog med Arbetsförmedlingen kring dessa
              frågor. Jag kommer även fortsättningsvis att noga följa utvecklingen
              av jobb- och utvecklingsgarantin som helhet och då ha ett särskilt
              fokus på den tredje fasen.
            </seg>
          </u>
          <note type="speaker" n="98b063d5">
            Anf. 35 JOHAN ANDERSSON (S):
          </note>
          <u who="johan_andersson_08c8d7" xml:id="i-ef8de6f6ba47eedb-2" n="13e94ba0">
            <seg n="234393bb">
              Fru talman! Tack för svaret, arbetsmarknadsministern! Jag är
              dock inte nöjd med det i denna del. Jag har förstått att det har
              runnit en hel del vatten under broarna sedan ministern skrev svaret,
              inte minst med tanke på det inlägg om just detta som var i tidningen
              Dagens Nyheter häromdagen.
            </seg>
            <seg n="0ba24de2">
              Fas 3 är ett väldigt stort problem. Problemet är stort såtillvida
              att det just nu är ungefär 50 personer som tillkommer i fas 3-åtgärder
              varje dag. Ett flertal som har blivit ganska illa behandlade när
              de har hamnat i fas 3 har uppmärksammats i medierna, kanske inte
              så mycket på riksplanet men däremot regionalt. Framför allt gäller
              det att man inte upplever det som särskilt seriöst det är inte
              meningsfullt.
            </seg>
            <seg n="d8fa44c9">
              I mitt hemlän hade en av tidningarna precis före jul en artikelserie
              om fas 3 där de också uppmärksammade fall med enskilda deltagare
              i fas 3 som blivit straffade när de påtalat just bristen på kvalitet
              i det de hade blivit placerade i. De hade blivit straffade såtillvida
              att de vid tillfället fått sin ersättning ifrågasatt.
            </seg>
            <seg n="e819c795">
              Då kan vi fundera på och det är en följdfråga till arbetsmarknadsministern
              om det är ett sätt att sanktionera från Arbetsförmedlingens sida,
              att straffa den som deltar och som ifrågasätter kvaliteten och
              utförandet.
            </seg>
            <seg n="a577c1d0">
              Jag skulle gärna vilja att ministern preciserade lite mer vad
              hon avser att göra när det gäller fas 3. Vad är det för uppföljning
              som kommer att ske? På vilket sätt kommer det att se ut? Vilka
              direktiv har hon givit Arbetsförmedlingen när det gäller detta?
              Vad jag förstod enligt tidningsartikeln har direktiv lämnats.
            </seg>
            <seg n="2a35439d">
              Från Socialdemokraternas och oppositionens håll har vi hela tiden
              varit väldigt negativa till fas 3. Vi påtalade redan tidigt när
              denna reform infördes att det krävdes kvalitetsuppföljning och
              kontinuerliga uppföljningar från Arbetsförmedlingens sida kring
              de aktörer som skulle jobba med frågan. Här kan vi väl konstatera
              att våra farhågor har blivit besannade i och med det som nu har
              inträffat i dessa delar.
            </seg>
            <seg n="dfa2d28c">
              Sedan håller jag med ministern om att de allra flesta som är
              anordnare av fas 3 naturligtvis är seriösa. Så är det. Men icke
              förty är det naturligtvis viktigt att stävja de avarter som uppstår
              i systemet. Jag är väldigt nyfiken på ministerns svar. Vad är
              det för konkreta åtgärder hon kommer att vidta? Jag vill också
              gärna ha ett svar när det gäller dem som påtalar bristerna och
              blir bestraffade.
            </seg>
          </u>
          <note type="speaker" n="dab65e57">
            Anf. 36 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-9" n="0b871efe">
            <seg n="32a54ca4">
              Fru talman! Vi kan se att långtidsarbetslösheten är allvarlig.
              Merparten är personer som har varit arbetslösa under väldigt lång
              tid. Många är äldre, och många har också funktionshinder och nedsatt
              arbetsförmåga. Det är alltså sköra människor det handlar om, som
              har varit borta länge och som behöver mycket hjälp och stöd.
            </seg>
            <seg n="03da2e5d">
              Utvecklingsgarantin har också olika delar. När man har uttömt
              alla möjligheter ska sysselsättningsperioden komma till. Det kan
              vara så att det på grund av krisen har kommit människor i den
              senare delen som inte har fått alla insatser som varit relevanta,
              och det är någonting man kan behöva titta på. Jag har också bett
              Arbetsförmedlingen återkomma om det skulle behöva göras andra
              åtgärder för denna grupp.
            </seg>
            <seg n="9800e8ef">
              Det stämmer inte att aktörerna fuskar och inte vill hjälpa människor
              att få en vettig sysselsättning och kunna söka jobb. För att till
              exempel ta kommunerna har SKL en regelbunden uppföljning varje
              månad där man sätter sig ned och går igenom hur man jobbar med
              denna grupp av personer för att ge dem ett bra stöd.
            </seg>
            <seg n="8390ef9f">
              Man kan åka till Botkyrka och se vilka fantastiskt bra resultat
              som har uppnåtts där med denna grupp av personer. Det finns fler
              sådana exempel ute i kommunerna. Stadsmissionen, Myrorna, Erikshjälpen,
              Riksidrottsförbundet, kyrkor och andra gör en fantastiskt bra
              insats. Jag vill uppmuntra ännu fler att göra mer och att ta emot
              en långtidsarbetslös person.
            </seg>
            <seg n="597829c2">
              Det är dock mycket riktigt så att det i alla system finns personer
              som vill sko sig och tillskansa sig skattepengar och som inte
              vill människor väl. Dem ska vi ha ett öga på. För det första ska
              vi förstås försöka eliminera dem redan från början, och där är
              det viktigt att Arbetsförmedlingen har samråd med fackliga organisationer
              innan man beslutar om att ta emot långtidsarbetslösa. Det är dock
              lika viktigt att Arbetsförmedlingen har noggranna kontroller och
              noggrann uppföljning.
            </seg>
            <seg n="f31a7fe0">
              Det är inte heller så att den som har en synpunkt eller ett klagomål
              på något sätt ska bestraffas. Tvärtom ska man ta till vara människors
              synpunkter.
            </seg>
            <seg n="3f85c808">
              Om det här ska bli riktigt lyckosamt tror jag även att man måste
              lyssna mer på vad individen själv har för önskemål. Det finns
              inget som hindrar en långtidsarbetslös att själv föreslå ett lämpligt
              ställe att vara på. Den som till exempel är intresserad av idrott
              vill kanske gärna vara på en idrottsförening, och det är klart
              att man ska försöka fixa denna matchning på bästa sätt så att
              det fungerar.
            </seg>
            <seg n="099424d6">
              Det finns också tydliga skrivningar i regleringsbrevet om att
              detta är något man ska vara extra tydlig med att följa upp. Det
              sker alltså kontroller och uppföljningar, och det kommer att bli
              en skärpning av det.
            </seg>
            <seg n="c1a680b8">
              Det är också så att volymerna har ökat väldigt mycket på grund
              av krisen. När de korttidsarbetslösa nu kommer tillbaka till arbetsmarknaden
              blir nämligen kön längre för dem som varit borta länge från arbetsmarknaden.
            </seg>
            <seg n="5e04729b">
              Detta är en del av det stora batteri av åtgärder som finns för
              långtidsarbetslösa. Det finns även andra saker vi jobbar med.
              Det finns anställningar inom Samhall. Det finns lönebidrag, och
              där finns en outnyttjad resurs nära 1 miljard finns kvar i budgeten
              för lönebidrag. Där behöver vi ha mer av samverkan, mer av fackligt
              engagemang och mer av engagemang från arbetsgivare för att de
              ska vilja och kunna ta emot en långtidsarbetslös person.
            </seg>
            <seg n="088ffa07">
              Det är nämligen så att detta inte är en fråga som löses här i
              kammaren. Vi kan ge verktygen, incitamenten och handledarstödet,
              men någonstans måste det också finnas ett intresse från näringslivet
              och den ideella sektorn att öppna dörren och ge människor en chans.
              Det är min stora utmaning, och den ser jag väldigt allvarligt
              på.
            </seg>
          </u>
          <note type="speaker" n="3a893b37">
            Anf. 37 JOHAN ANDERSSON (S):
          </note>
          <u who="johan_andersson_08c8d7" xml:id="i-ef8de6f6ba47eedb-3" n="13e94ba0">
            <seg n="956ad77d">
              Fru talman! Tack, ministern, för en del saker som ändå besvarades
              i den här delen.
            </seg>
            <seg n="f74d0612">
              Jag håller inte riktigt med ministern om att det inte finns företag
              som har utnyttjat systemet, för så är det naturligtvis. Det visar
              inte minst artiklar som också ministern säkerligen har tagit del
              av. I varje fall har hon kommenterat dem, så då borde hon väl
              också ha tagit del av dem i den här delen.
            </seg>
            <seg n="740cbdf1">
              Icke förty är det dock naturligtvis viktigt att åtgärda och att
              skärpa kontrollen.
            </seg>
            <seg n="38748302">
              Jag ser med spänning fram mot det. Jag tycker inte att jag fick
              svar på vad det var för konkreta åtgärder som ministern kommer
              att vidta när det gäller kontrollen och uppföljningen av fas 3-åtgärder
              vad gäller kvaliteten för de enskilda som är ute i systemet och
              uppföljningar av dem som är anordnare. Den har varit bristfällig.
            </seg>
            <seg n="a2d2ce14">
              Jag vill också påpeka att det naturligtvis finns väldigt många
              som är seriösa och som verkligen ger handledning till den enskilde
              och som nyttjar och använder systemet på ett bra sätt. Det är
              viktigt att poängtera; allt är inte nattsvart.
            </seg>
            <seg n="0aff7ae8">
              Ministern öppnar ändå upp och säger att långtidsarbetslösheten
              ökar kraftfullt nu. Hon sade att hon är beredd att vidta ytterligare
              åtgärder för att stävja den höga långtidsarbetslösheten. Min fråga
              till ministern blir naturligtvis: Vad är det för åtgärder som
              vi kan se i en framtid? Vi har i våra budgetförslag och i våra
              reservationer förordat att man satsar mer på utbildning och mer
              på aktivitetsdelar för den här gruppen arbetslösa.
            </seg>
            <seg n="adc313b9">
              Vi hade fram till valet 2006 en åtgärd som jag personligen inte
              var inne i men däremot jobbade ganska mycket med, och det var
              de kommunala plusjobben, något som var väldigt positivt både för
              den enskilde och för anordnare. Det handlade om en åtgärd som
              var kollektivavtalsreglerad, med en lönesättning som var helt
              annorlunda än den ersättningsnivå som i dag gäller. Det var reglerat
              även i många andra delar.
            </seg>
            <seg n="2eeebd22">
              En av de första sakerna som gjordes av den borgerliga regeringen
              när den tillträdde 2006 vara att avskaffa plusjobben. Det var
              många som upplevde en stor tragedi i samband med det och som fick
              åtgärderna avbrutna. Jag är ganska övertygad om att dessa i varje
              fall i min hemkommun och säkert i många andra kommuner hade kunnat
              erbjudas tillsvidareanställningar, riktiga jobb helt enkelt, när
              åtgärderna hade upphört. Det fanns och finns hela tiden behov
              av personalförsörjning i offentlig sektor. Det var en tragedi
              i allra högsta grad.
            </seg>
            <seg n="bc53ce5b">
              Min följdfråga till ministern är: Vad är det för konkreta åtgärder
              vi kommer att kunna se här framgent om långarbetslösheten biter
              sig fast, vilket mycket tyder på? Vi ser att många går in i fas
              3-åtgärden, men det är väldigt få som går ut ur den till anställningar.
            </seg>
          </u>
          <note type="speaker" n="10f1b559">
            Anf. 38 EVA-LENA JANSSON (S):
          </note>
          <u who="eva-lena_jansson_29fd87" xml:id="i-38cf3376024dc719-1" n="a856fa64">
            <seg n="1876480e">
              Herr talman! Tack, Johan Andersson, för en bra interpellation!
              Jag ska också tacka Hillevi Engström för det svar hon har gett
              till Johan Andersson.
            </seg>
            <seg n="4a8b7c1b">
              Jag har några frågor till arbetsmarknadsministern med anledning
              av diskussionen om fas 3. Enligt Arbetsförmedlingens uppgifter
              är det drygt 4 procent som är föremål för kvalificerade insatser
              från Arbetsförmedlingen under fas 1 och fas 2. Det betyder att
              96 procent inte är det. Blir inte konsekvensen att väldigt många
              hamnar i fas 3 och därmed har svårt att ta sig ut på arbetsmarknaden?
            </seg>
            <seg n="ba5133bf">
              Anser arbetsmarknadsministern att det finns inlåsningseffekter
              i fas 3? Flera av dem som deltar i fas 3 uppger i alla fall att
              man har svårt att få möjlighet att söka jobb. Man får inte utbilda
              sig därför att man då inte får behålla ersättningen.
            </seg>
            <seg n="9f4a4c23">
              Min tredje fråga till arbetsmarknadsministern är: Tycker arbetsmarknadsministern
              att fas 3 är en bättre åtgärd än plusjobben, som den förra socialdemokratiska
              regeringen införde? Motivera i så fall varför!
            </seg>
          </u>
          <note type="speaker" n="ac9fe6f2">
            Anf. 39 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-10" n="0b871efe">
            <seg n="ab15739a">
              Herr talman! Vi gömmer inte undan människor, och vi försöker
              inte att inte se dem som är långtidsarbetslösa. Det är viktigt
              att se den här gruppen sköra människor som har haft betydande
              bekymmer. Högkonjunkturer har kommit och gått, och är det någonting
              som de som har varit långtidsarbetslösa i 5, 10, 15, 20 år har
              fått är det att bli föremål för olika former av åtgärder. Väldigt
              många behöver komma ut och få en arbetsgemenskap, få lära sig
              nya saker, få erfarenhet, få kunskaper, känna sig behövda och
              sedda, få referenser och nätverk och fortsätta att söka jobb.
            </seg>
            <seg n="417a5d24">
              Det finns ett stort behov bland de långtidsarbetslösa av att
              känna att man har arbetskamrater och att man har en tillhörighet.
              Den här gruppen personer behöver väldigt mycket stöd. De anordnare
              som finns tar detta på ett seriöst sätt. Jag vill förtydliga med
              att säga att de allra flesta sköter det här väldigt bra. Sedan
              finns det de som inte gör det, och det är dem vi ska vidta åtgärder
              emot. Men nio av tio anordnare har färre än fem deltagare på sina
              platser.
            </seg>
            <seg n="3e4a6663">
              För att komma in på sanktioner: Den överenskommelse som finns
              och som båda två skriver under ska hållas. Det ska finnas handledning
              på arbetsplatsen. Någonting som jag tycker är viktigt är att de
              arbetsgivare som ställer upp, vare sig de är ideella, offentliga
              eller privata, får stöd från Arbetsförmedlingen för hur de ska
              agera. Det är någonting som vi kan förbättra, det är jag övertygad
              om.
            </seg>
            <seg n="6908ee8f">
              Det är viktigt att se det här som en möjlig väg att komma vidare.
              Tanken är att hjälpa människor. De tidigare faserna i jobb- och
              utvecklingsgarantin ska ha inneburit arbetspraktik, arbetsträning,
              rehabilitering och arbetsmarknadsutbildning där det har varit
              relevant. Det har varit kritik mot att det var för låg aktivitet
              i garantierna, det är jag medveten om. Det kommer att öka. Arbetsförmedlingen
              jobbar med den frågan och har fått ökade förvaltningsanslag. Det
              är angeläget att alla personer ska ha fått det stöd som är relevant
              för just dem. Men det är inte riktigt enligt min uppfattning att
              sätta alla de här personerna i olika former av arbetsmarknadsutbildningar.
              Det innebär större inlåsningseffekter. Det var också en kritik
              mot åtgärderna på 90-talet då man hade enormt stora volymer på
              arbetsmarknadsutbildning. Forskningen sade att det var direkt
              kontraproduktivt.
            </seg>
            <seg n="d639032f">
              Rätt nivå på arbetsmarknadsutbildning är vad vi ska ha. Det kan
              komma att behöva förändras framöver, och det kan vi återkomma
              till.
            </seg>
          </u>
          <note type="speaker" n="8ca00cb1">
            Anf. 40 JOHAN ANDERSSON (S):
          </note>
          <u who="johan_andersson_08c8d7" xml:id="i-ef8de6f6ba47eedb-4" n="13e94ba0">
            <seg n="89af2e0e">
              Herr talman! Både jag och Eva-Lena Jansson ställde en fråga om
              plusjobb. Vi fick inget svar. Kan det vara någonting som ministern
              kan tänka sig att pröva om långtidsarbetslösheten biter sig fast?
              Det finns många signaler som tyder på att den gör det i allra
              högsta grad.
            </seg>
            <seg n="19cc2f48">
              Ministern säger att Arbetsförmedlingen har resurser till att
              följa upp för att finna oseriösa anordnare när det gäller fas
              3-åtgärder. Då är det viktigt att Arbetsförmedlingen får tydliga
              signaler kring detta.
            </seg>
            <seg n="58c84cca">
              Jag ställer åter frågan: Vad är de för signaler som ges, och
              på vilket sätt ser ministern att uppföljningen kan ske? Jag vill
              tydligt poängtera att naturligtvis är de allra flesta, som också
              ministern säger, seriösa. Men vad gör man med de anordnare som
              är oseriösa? Ett antal artiklar och telefonsamtal som bland annat
              jag och säkert flera i utskottet har fått har visat att det är
              ganska bekymmersamt på vissa platser.
            </seg>
          </u>
          <note type="speaker" n="c06d75dc">
            Anf. 41 EVA-LENA JANSSON (S):
          </note>
          <u who="eva-lena_jansson_29fd87" xml:id="i-38cf3376024dc719-2" n="a856fa64">
            <seg n="8b57737f">
              Herr talman! Jag ska snart besöka en av fas 3-anordnarna i Örebro
              län, och jag ska sedan ge arbetsmarknadsministern en rapport från
              det besöket.
            </seg>
            <seg n="d8cbe6ea">
              Jag ställde några frågor till arbetsmarknadsministern, men eftersom
              jag inte fick några svar kommer jag att upprepa dem. Jag uppfattade
              att jag fick svar på första frågan. Nej, jag tror inte heller
              att 100 procent av dem som är inne i fas 1 och fas 2 ska ha arbetsmarknadsutbildningar.
              Men det kanske vore bra om fler än 4 procent omfattades av kvalificerade
              insatser. 96 procent gör uppenbarligen inte det, i alla fall inte
              enligt Arbetsförmedlingens statistik. Konsekvensen blir att vi
              får en hög långtidsarbetslöshet och att personer sedan hamnar
              i fas 3.
            </seg>
            <seg n="09d5859e">
              Arbetsmarknadsministern sade att det fanns inlåsningseffekter
              i arbetsmarknadsutbildningar, och jag vill därför återigen fråga:
              Anser arbetsmarknadsministern att det finns några inlåsningseffekter
              med fas 3? Bilden är i alla fall den att man inte kan utbilda
              sig och ha ersättning, och det om något måste vara en inlåsningseffekt.
            </seg>
            <seg n="8f3d1131">
              Min tredje fråga var om arbetsmarknadsministern ansåg att fas
              3 verkligen var en bättre åtgärd än plusjobb. Jag bad henne också
              att i så fall motivera varför. När det gällde plusjobben hade
              man kollektivavtalsenliga löner. Villkoren var helt annorlunda
              än de som man i dag har i fas 3. Jag skulle gärna se att arbetsmarknadsministern
              förklarade vad det är regeringen anser vara så bra med fas 3 jämfört
              med plusjobben.
            </seg>
          </u>
          <note type="speaker" n="dec0a75a">
            Anf. 42 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-2" n="9436033e">
            <seg n="68fa09f0">
              Herr talman! Jag besökte arbetsmarknadsenheten i Gävle kommun,
              som verkligen jobbar seriöst med personer inskrivna i fas 3. De
              hade en tydlig signal som de ville att jag skulle förmedla vidare
              till riksdagen och till berörd minister. De frågade nämligen:
              Varför ska det vara så att man gör folk fattiga? Varför är det
              så? Varför tycker ni moderater och regeringen, och även ordföranden
              i arbetsmarknadsutskottet, att man ska gå till ett anvisat jobb
              och arbeta 40 timmar i veckan utan ersättning? Detta tyckte de
              var det mest stötande av allt.
            </seg>
            <seg n="2c3498a4">
              Det var ganska många som befann sig i just den situationen. De
              hade blivit tillsagda: Du måste gå dit. Du ska vara där i 40 timmar.
              Ibland har du bra saker att göra, ibland har du ingenting att
              göra. Men framför allt får du ingen ersättning. En av dem hade
              skrivit brev till statsministern och frågat: Ska vi byta en vecka
              eller en månad? Vi kan byta ersättning och arbete. Ställer du
              upp på det, Fredrik Reinfeldt?
            </seg>
            <seg n="9f93cb23">
              Inte heller får man någon utbildning. Vi besökte även ABF i Gävle
              som också är mottagare av inskrivna i fas 3. De gör ett mycket
              bra och seriöst arbete. Bland annat jobbar man som bokombud, ser
              till att sprida litteratur på arbetsplatserna, vilket är en mycket
              god gärning. De frågade mig: Varför får vi inte gå i en studiecirkel
              inom ABF för att lära oss mer? Det enda man kunde få var en liten
              datautbildning för att kunna sköta den utrustning man hade. De
              frågade: Raimo, varför är det på det här sättet? Varför ska vi
              ha så usla ersättningar? När vi läser tidningar ser vi att det
              finns vd:ar som får en massa bonusar. De har höga ersättningar
              för att de jobbar mycket, för att de är duktiga. Ni moderater
              och regeringen har den principen att om vi gör folk fattiga då
              kommer de minsann att börja jobba. Frågan är just varför.
            </seg>
            <seg n="d7392a7b">
              Hillevi Engström, ansvarig minister, varför skickar man ut folk
              i arbete utan att ge dem en enda krona i ersättning? Det är faktiskt
              stötande. Vilken värdering ligger det i att man ska utföra ett
              jobb utan att få lön? Vad menar ministern med det systemet? Och
              varför kan inte de som finns på ABF få öka på sina kunskaper och
              sin anställningsbarhet genom att gå bra utbildningar som ABF erbjuder?
              Varför är det förbjudet?
            </seg>
          </u>
          <note type="speaker" n="c8cba96e">
            Anf. 43 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-099c07a95020ecd3-0" n="0b871efe">
            <seg n="2af295c4">
              Herr talman! Arbetslinjen ingår i den politik som gjort att alliansregeringen
              blivit omvald. Det innebär att vi vill göra det billigare att
              anställa och att det ska löna sig mer att arbeta. Jobbskatteavdragen
              har lett till 80 00090 000 fler sysselsatta på arbetsmarknaden.
            </seg>
            <seg n="664361e7">
              Vi ser att den politiken leder åt rätt håll. Vi har en av de
              starkaste ekonomierna i Europa. Om vi de senaste åren hade lyssnat
              på oppositionen och de förslag som Raimo Pärssinen för fram, det
              vill säga höjda bidrag, hade vi inte haft en av de starkaste ekonomierna
              i Europa, med en av de högsta tillväxterna. Det är det som på
              sikt lägger grunden för en bra välfärd.
            </seg>
            <seg n="8125993e">
              För att gå tillbaka till det som interpellationen handlar om
              vill jag när det gäller signaler säga att det är viktigt att Arbetsförmedlingen
              får signaler från dem som är i jobb- och utvecklingsgarantin,
              från dem som är långtidsarbetslösa. Det kan ske via telefon, mejl
              och samtal med sin förmedlare. Det är också viktigt att de som
              är ute och besöker verksamheterna, vilket Eva-Lena Jansson nu
              ska göra och som jag tycker är jättebra, skickar signaler och
              synpunkter, gärna till mig och till Arbetsförmedlingen, som då
              har att följa upp verksamheten.
            </seg>
            <seg n="9f795c1d">
              Det finns i regleringsbrevet till Arbetsförmedlingen tydliga
              skrivningar om att särskilt följa upp jobb- och utvecklingsgarantin,
              med fokus på den senare fasen. Arbetsförmedlingen har även en
              internrevision som löpande följer arbetet och rapporterar till
              styrelsen, och åtgärder vidtas.
            </seg>
            <seg n="636b4e2f">
              När det gäller vad som kan göras mot oseriösa aktörer är den
              första åtgärden att påpeka felen. Om dessa inte åtgärdas är nästa
              steg att avbryta den överenskommelse man har. Vi ska också undersöka
              möjligheten att återkräva felaktigt utbetalda ersättningar så
              att varje använd skattekrona kommer de arbetslösa till del och
              kan leda till att de får ökade möjligheter till sysselsättning
              på arbetsmarknaden.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="d44db419">
            Ajournering
          </note>
          <note n="573663fe">
            Kammaren beslutade kl. 11.17 på förslag av andre vice talmannen
            att ajournera förhandlingarna i fyra minuter.
          </note>
          <u who="unknown" xml:id="i-ac5f8adca077b3e3-0" n="0b871efe">
            <seg n="9b492025">
              Återupptagna förhandlingar
            </seg>
          </u>
          <note n="36c0b084">
            Förhandlingarna återupptogs kl. 11.21.
          </note>
          <note n="70bba849">
            6 § Svar på interpellation 2010/11:131 om genusperspektiv på
            arbetslivet
          </note>
          <note type="speaker" n="66acfbd0">
            Anf. 44 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-11" n="0b871efe">
            <seg n="57b9852a">
              Herr talman! Ann-Christin Ahlberg har frågat mig vad jag avser
              att göra för att alla politiska förslag som berör arbetsmarknaden
              ska analyseras ur ett genusperspektiv innan beslut tas. Ann-Christin
              Ahlberg har även frågat vad jag avser att göra för att skynda
              på utvecklingen i rätt riktning mot ett jämställt arbetsliv.
            </seg>
            <seg n="7076f0ff">
              Jämställdhet mellan könen är ett prioriterat område för regeringen,
              såväl i arbetslivet som på andra områden. Eget arbete och möjligheten
              att försörja sig själv utan att vara beroende av andra är ett
              fundament för verklig jämställdhet.
            </seg>
            <seg n="159ed547">
              Jämställdhetsintegrering är regeringens huvudsakliga strategi
              för att uppnå jämställdhet. Strategin innebär att ett jämställdhetsperspektiv
              ska integreras i ordinarie sakfrågor och i alla led av beslutsprocessen
              och verksamheten. Arbetet med jämställdhetsintegrering syftar
              till att ge de jämställdhetspolitiska målen genomslag i hela regeringens
              politik. Under våren 2011 kommer en ny plattform för arbetet med
              jämställdhetsintegrering i Regeringskansliet att tas fram. Samtliga
              departement inom Regeringskansliet kommer att involveras i arbetet.
            </seg>
            <seg n="cb6f59f5">
              För att skapa ett jämställt arbetsliv krävs olika samverkande
              insatser. Regeringen har därför tagit fram en samlad och långsiktig
              strategi för att främja jämställdheten på arbetsmarknaden och
              i näringslivet. I skrivelsen En jämställd arbetsmarknad regeringens
              strategi för jämställdhet på arbetsmarknaden och i näringslivet
              (skr. 2008/09:198) lyfte regeringen särskilt fram behovet av fortsatta
              insatser för att motverka könsuppdelningen på arbetsmarknaden
              och i näringslivet samt för att främja jämställda villkor för
              entreprenörskap, ett jämställt deltagande i arbetslivet och jämställda
              arbetslivsvillkor.
            </seg>
            <seg n="9252e7e5">
              När det gäller lönebildningen är det enligt regeringens mening
              en fråga för arbetsmarknadens parter. Avtal är att föredra framför
              lagstiftning, eftersom ett brett samförstånd mellan parterna skapar
              stabilitet och ger legitimitet åt träffade överenskommelser. Därutöver
              behövs ett bra regelverk som fastställer spelreglerna för lönebildningen.
              I detta ingår regler om bland annat förbud mot osakliga löneskillnader
              mellan kvinnor och män.
            </seg>
            <seg n="cc737b77">
              I dag tar kvinnor ut en betydligt större andel av föräldraledigheten,
              och de tar i många fall ett större ansvar för omsorgen om barnen
              under uppväxten. Kvinnor har också i genomsnitt en lägre förvärvsfrekvens
              och lägre lön än män. Genom skattereduktionen för hushållstjänster
              ökar möjligheten för både kvinnor och män att förena arbetsliv
              och familjeliv. Den jämställdhetsbonus som regeringen har infört
              förbättrar förutsättningarna för jämställdhet mellan kvinnor och
              män. Jämställdhetsbonusen ger föräldrar bättre ekonomiska möjligheter
              och incitament till att fördela föräldraledigheten mer jämlikt.
            </seg>
          </u>
          <note type="speaker" n="13469925">
            Anf. 45 ANN-CHRISTIN AHLBERG (S):
          </note>
          <u who="ann-christin_ahlberg_09cf4f" xml:id="i-b748fe764af9122c-0" n="76894111">
            <seg n="4a857645">
              Herr talman! Jag tackar för svaret.
            </seg>
            <seg n="d472ce2f">
              I Sverige har vi ca 3,9 miljoner anställda. Drygt en miljon av
              dem arbetar deltid. Varannan, alltså 500 000 personer, vill arbeta
              mer. 280 000 arbetar deltid på grund av att de inte får mer arbetstid
              eller hittar något heltidsarbete. De andra 220 000 deltidsarbetarna
              vill men kan inte arbeta mer på grund av att man inte orkar mer
              eller har nedsatt arbetsförmåga, ofta ihop med dålig arbetsmiljö.
            </seg>
            <seg n="b8631642">
              Hillevi Engström säger i sitt svar att jämställdhet mellan könen
              är ett prioriterat område för regeringen och att eget arbete och
              möjlighet att försörja sig själv utan att vara beroende av andra
              är ett fundament för jämställdhet. Det kan vi hålla med om. Men
              trots det säger hon inte ett enda ord om heltider eller om de
              otrygga anställningar som kvinnor får finna sig i; därmed kan
              de inte försörja sig själva.
            </seg>
            <seg n="6436ec95">
              Inte heller säger ministern någonting om arbetsgivare som utnyttjar
              kvinnor som en reservarbetskraft som de kan använda när de själva
              behöver, utan att ta hänsyn till att dessa kvinnor får en otrygghet
              med både arbetstid och lön en lön som inte går att leva på vare
              sig just nu, i framtiden som pensionär eller om man skulle råka
              bli sjuk eller arbetslös.
            </seg>
            <seg n="535730e7">
              Om man har en ofrivillig deltid har man ofta också en väldigt
              låg lön. För kommunalare, bara för att ta ett exempel, som har
              en genomsnittlig sysselsättningsgrad på 85 procent, är löneglappet
              och tappet 3 000 kronor varje månad. Vi vet också att det finns
              många kvinnor som har ännu lägre sysselsättningsgrad, både inom
              den kommunala sektorn och inom handel, hotell och restaurang med
              mera, och därmed också sämre möjlighet till en lön som det går
              att försörja sig på.
            </seg>
            <seg n="5a7c4ec8">
              Fredrik Reinfeldt har sagt att ett femte jobbskatteavdrag är
              det bästa sättet att stimulera deltidsarbetare och låginkomsttagare
              till att vilja jobba mer. Jag undrar vad regeringen har för underlag
              till sitt ställningstagande. Det finns 500 000 personer som redan
              i dag vill jobba mer men inte får den möjligheten, för det finns
              inte tillräckligt många heltider. Kan Hillevi Engström förklara
              för mig hur det blir fler heltider med jobbskatteavdraget?
            </seg>
            <seg n="abf5cf72">
              Vi socialdemokrater vill att heltidsanställningarna ska bli fler.
              Vi vill att man ska ha rätt till heltid om man så önskar. Vi vill
              att man ska kunna förena arbetsliv och familjeliv, vilket ställer
              krav på bra förskola och äldreomsorg, bra och moderna arbetstidsmodeller
              med rätt bemanning och personal med rätt kompetens, en arbetsmiljö
              som gör att man orkar jobba heltid samt en barnomsorg som finns
              också på kvällar, helger och nätter.
            </seg>
            <seg n="38fc5aab">
              Vilka satsningar kommer regeringen att göra för fler heltider,
              för bättre möjligheter för kvinnor att få ett arbetsliv som går
              att kombinera med familjeliv samt för barnomsorg, även på kvällar,
              helger och nätter?
            </seg>
          </u>
          <note type="speaker" n="253c39ba">
            Anf. 46 EVA-LENA JANSSON (S):
          </note>
          <u who="eva-lena_jansson_29fd87" xml:id="i-38cf3376024dc719-3" n="a856fa64">
            <seg n="da87fd89">
              Herr talman! Jag tackar Ann-Christin Ahlberg för att hon ställt
              en bra interpellation och arbetsmarknadsministern för svaret.
              Jag har några frågor till arbetsmarknadsministern med anledning
              av svaret.
            </seg>
            <seg n="5c2c3a58">
              Regeringen säger att det är viktigt med jämställdhet och att
              man har ett jämställdhetsperspektiv. Utifrån frågorna från Ann-Christin
              Ahlberg undrar jag om regeringen har gjort några genusanalyser
              av till exempel arbetsmarknadspolitiska insatser, såsom fas 3.
              Vi har nyss pratat om jobb- och utvecklingsgarantin. Vad får detta
              för effekter för arbetslösa kvinnor och män?
            </seg>
            <seg n="ab84b5c5">
              Lönekartläggning hade vi tidigare. Nu har regeringen gjort det
              mindre intressant, kan man väl säga. Tidigare var det lag på att
              man skulle ha ett annat sätt att göra lönekartläggning på. Det
              tyckte regeringen inte var riktigt så viktigt. Jag önskar en kommentar
              till det från regeringen.
            </seg>
            <seg n="dfe442d6">
              Har regeringen gjort någon genusanalys av skattereduktionen för
              hushållsnära tjänster? Har den lett till en mindre könsuppdelad
              arbetsmarknad? Det vore intressant att få reda på det. Dagens
              arbetsliv är ojämställt såtillvida att fler kvinnor tjänar sämre.
              Det är fler kvinnor som har deltid och fler kvinnor som har timanställning
              och otrygga anställningar. Då borde man försöka hitta åtgärder
              som kommer till rätta med det. Om då regeringens svar är att skattereduktion
              för hushållsnära tjänster leder till ökad jämställdhet i arbetslivet
              undrar jag hur det sker med automatik.
            </seg>
            <seg n="4a4fa19f">
              Jag skulle gärna vilja få svar på de frågorna om arbetsmarknadsministern
              har möjlighet.
            </seg>
          </u>
          <note type="speaker" n="802f0efe">
            Anf. 47 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-12" n="0b871efe">
            <seg n="241ab3df">
              Herr talman! Jag vill tacka för frågorna, som gäller ett viktigt
              område. Flera av dem tangerar också jämställdhetsministerns område.
            </seg>
            <seg n="e6b41555">
              Jag delar uppfattningen när det gäller deltid såtillvida att
              det är ett bekymmer med de personer som vill arbeta deltid och
              inte erbjuds möjlighet till det. Det finns också de som jobbar
              deltid frivilligt.
            </seg>
            <seg n="3e7a5f0d">
              Det har också uppmärksammats, inte minst inom det så kallade
              Arenaprojektet på Arbetsförmedlingen, att det när man hade ett
              samarbete mellan arbetsförmedlingarna och kommunerna fanns ett
              slags tyst överenskommelse mellan kommunen som arbetsgivare och
              de anställda att man kunde stämpla upp till heltid. När kommunerna
              sedan erbjöd heltidsanställningar var det ändå ganska många som
              själva valde att fortsätta arbeta deltid.
            </seg>
            <seg n="77b35e81">
              För dem som ofrivilligt arbetar deltid är det förstås ett bekymmer.
              Jag tror väldigt mycket på den svenska modellen, på parternas
              autonomi att teckna överenskommelser på arbetsmarknaden. Senast
              i går besökte jag Medlingsinstitutet och talade med generaldirektören
              om bland annat de här frågorna, alltså om analysen av jämställdhet.
              Jag fick då information om att det i den senaste avtalsrörelsen
              på flera avtalsområden har startats ett arbete mellan parterna
              om just deltidsfrågan. Jag tror att det är där som lösningen står
              att hitta, men det är inte alldeles enkelt alla gånger.
            </seg>
            <seg n="66a14c97">
              I en del fall då arbetsgivaren erbjuder heltid innebär det delade
              turer, och alla vi som har hållit på med jämställdhet vet att
              det inte heller är eftersträvansvärt. Det är inte heller eftersträvansvärt
              om antalet jobb minskar så att vi får en större arbetslöshet.
              Nu behöver vi alla arbetade timmar på arbetsmarknaden.
            </seg>
            <seg n="e484b0bb">
              Glädjande kunde vi också se att lönegapet minskar lite grann,
              men det är alldeles för lite. Fortfarande finns 6 procent kvar
              som oförklarad löneskillnad mellan kvinnor och män när man har
              rensat från andra faktorer som utbildning, erfarenhet och ålder.
              Kvinnor tjänar 85 procent av vad män gör i Sverige. Det är klart
              att det inte är tillfredsställande.
            </seg>
            <seg n="0a9aa8eb">
              Det finns också redan i dag lagregler som utnyttjas i väldigt
              liten omfattning. Detta är väl ett bra tillfälle att informera
              kammarens ledamöter om de regler som finns i lagen om anställningsskydd,
              särskilt 25 a §. Jag har tittat lite grann på den paragrafen.
              Det finns väldigt få rättsfall där den tillämpas, och de som finns
              är inte så upplyftande.
            </seg>
            <seg n="7427976b">
              Det är väl en uppmaning att kvinnor som vill arbeta mer också
              ska anmäla det till sin arbetsgivare det gäller för den delen
              män också så att arbetsgivaren kan erbjuda deltidsanställda fler
              timmar och ökad anställningsgrad innan man anställer andra, i
              de fall det är möjligt.
            </seg>
            <seg n="81781263">
              Det finns flera olika aspekter på den här frågan, och det finns
              ingen enkel lösning. Vi talar om jobbskatteavdragets betydelse.
              Inriktningen på det är just mot låg- och medelinkomsttagare. I
              det löneskiktet befinner sig många kvinnor, och det är en viktig
              faktor. Många kvinnor jobbar också deltid för att hinna med hem,
              barn och familj. Om de kan gå upp på heltid och kan köpa lite
              tjänster innebär det att de får bättre möjligheter på arbetsmarknaden
              och att det blir fler arbetstillfällen.
            </seg>
            <seg n="a71e5cc2">
              Det är alltså ingen nattsvart fråga, men det är ingen enkel sak
              att lagstifta fram en rätt till heltid. Det visade också remissinstanserna
              i den utredning som den socialdemokratiska regeringen tillsatte.
              Även flera fackliga organisationer var negativa eller tveksamma
              till den typen av lagstiftning.
            </seg>
            <seg n="debd8a35">
              Om vi tror på den svenska modellen är det avtalsvägen genom partssamarbete
              som vi måste lösa den här frågan. Jag tror att det kommer att
              bli förbättringar. Vi kan se tecken på att det går åt rätt håll.
            </seg>
          </u>
          <note type="speaker" n="085ea886">
            Anf. 48 ANN-CHRISTIN AHLBERG (S):
          </note>
          <u who="ann-christin_ahlberg_09cf4f" xml:id="i-b748fe764af9122c-1" n="76894111">
            <seg n="c9bf6407">
              Herr talman! Arbetslivet är väldigt ojämställt, och det är därför
              jag har ställt denna interpellation till just arbetsmarknadsministern.
            </seg>
            <seg n="99e34bb7">
              Det talas om att arbeta deltid frivilligt. Bland de 500 000 personer
              som har deltid finns det kanske en del som har studier eller föräldraledighet
              också, men de flesta av dem vill faktiskt arbeta heltid men får
              inte eller har en arbetsmiljö som är så tuff att man inte klarar
              av att jobba heltid. Därför måste man också våga se på jämställdhet
              ur ett arbetsmiljöperspektiv och se på arbetstidsmodellerna.
            </seg>
            <seg n="cf4edab5">
              Delade turer var något som man på 70-talet försökte få bort.
              I dag är det återigen vardag för många kvinnor, speciellt inom
              vård och omsorg. Där styr vi politiker, och där kan vi också göra
              något.
            </seg>
            <seg n="24e7ab93">
              Ministern sade inget om det som Fredrik Reinfeldt hade sagt,
              alltså att jobbskatteavdraget skulle göra att de som är deltidsanställda
              skulle jobba mer. Jag skulle jättegärna vilja veta hur man har
              kommit fram till den ståndpunkten.
            </seg>
            <seg n="71594fab">
              Att parterna på arbetsmarknaden ska försöka skapa möjligheter
              till anställningar som är både trygga och bra och att man kan
              försörja sig själv och ha en arbetsmiljö där man inte sliter ut
              sig är jätteviktigt, men vi politiker kan också ge förutsättningar
              för det. Det kan vi göra antingen i kommuner och landsting eller
              genom att vi här i riksdagen genomför riktade insatser. Till exempel
              har vi i Socialdemokraterna lagt fram förslag om att bygga upp
              möjligheterna att starta fler heltidstjänster och sådant i kommunerna
              som en riktad insats. Man kan också göra riktade insatser inom
              barnomsorg och äldreomsorg, vilket bidrar både till att kvinnor
              får en dräglig arbetsmiljö och till att vi skapar de arbetstillfällen
              som faktiskt behövs.
            </seg>
            <seg n="768c2072">
              Detta med frivillig deltid tror jag är en sanning med modifikation.
              Det är attityder, värderingar och gamla vanor som ställer till
              det. Vi står inför en jättestor generationsväxling i bland annat
              vård- och omsorgssektorn, där kvinnor har väldigt hög andel ofrivillig
              deltid. Om man ser till utbildningarna på de områdena kan man
              konstatera att det är väldigt få som söker. Är det något som vi
              politiker måste ta på största allvar är det att vi kommer att
              ha brist på kompetens inom vård och omsorg inför den stora generationsväxlingen.
              Då duger det inte att erbjuda en tjänst på 62 procent. Det är
              inte så att kvinnor får 75, 85 eller 90 procent, utan det är ganska
              vanligt att få 62,239 procent, alltså med tre decimaler! Vi är
              inne i år 2011. Detta hör inte hemma på svensk arbetsmarknad,
              och det är ofta vi politiker som styr de verksamheter som har
              sämst villkor.
            </seg>
          </u>
          <note type="speaker" n="1e8178ba">
            Anf. 49 EVA-LENA JANSSON (S):
          </note>
          <u who="eva-lena_jansson_29fd87" xml:id="i-38cf3376024dc719-4" n="a856fa64">
            <seg n="d13aa51b">
              Herr talman! Jag blev lite konfunderad över svaret från arbetsmarknadsministern
              där hon nämnde skattereduktionen. Regeringen utgår i svaret från
              att det också i framtiden är kvinnorna som ska ha huvudansvar
              för städningen i hemmet. Det är på något sätt det som ska lösa
              deltidsproblematiken. Om någon annan kommer hem och städar kan
              kvinnan automatiskt gå upp på heltid. Jag föreställer mig att
              man i familjen gör det man har att göras i hemmet tillsammans,
              oavsett hur familjekonstellationen ser ut. Det handlar inte i
              huvudsak om att göra hushållsnära tjänster till en kvinnofråga.
            </seg>
            <seg n="b3f560ee">
              Min fråga gällde om regeringen hade gjort någon genusanalys av
              skattereduktionen för hushållsnära tjänster. Har det lett till
              att dagens arbetsliv blivit mindre ojämställt?
            </seg>
            <seg n="204cd8f4">
              Jag är tacksam för att ministern inte tar upp vårdnadsbidraget
              som en del i jämställdhetsfrågan. Det gör man nämligen i regeringens
              budget, vilket jag tycker är lite beklämmande. Jag hade också
              önskat att man hade diskuterat detta ur ett arbetsmarknadsperspektiv:
              Hur gör man genusanalyser, och vad får politiken för konsekvenser?
            </seg>
            <seg n="cc0f6544">
              Jag tyckte att Arenaprojektet, som ministern tog upp, var intressant.
              Den socialdemokratiska regeringens jämställdhetsutredning visade
              att fyllnadsstämpling kostade 8 miljarder 8 miljarder! De pengarna
              hade man kunnat använda för att stärka välfärdssektorn och anställa
              många av dem som i dag jobbar ofrivillig deltid på heltid. Men
              man valde i stället att sänka skatten med mycket mer, och det
              innebar att det inte blev fler personer i den offentliga sektorn.
            </seg>
            <seg n="2592e7c1">
              Jag skulle önska att arbetsmarknadsministern, som ändå ger en
              bild av att man ser problemet, är beredd att vidta åtgärder som
              faktiskt får konsekvenser men också göra en ordentlig genusanalys
              av det som händer på arbetsmarknaden utifrån regeringens politik.
            </seg>
            <seg n="08f0e854">
              Min bild är i alla fall att den inte har gett effekter. Tvärtom
              har Sverige blivit mer ojämställt.
            </seg>
          </u>
          <note type="speaker" n="72fc953c">
            Anf. 50 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-3" n="9436033e">
            <seg n="c02bbfa3">
              Herr talman! Jag tänkte att jag skulle förmedla en bild av den
              verklighet som finns i Gävleborg. Jag besökte Handels avdelning
              där och gick med dem igenom vilka bekymmer de har i sin verksamhet.
              Det största bekymmer de hade var deltiderna. När arbetsmarknadsministern
              här hävdar att parterna ska ta ett stort ansvar kan jag meddela
              att man i den här avdelningen har en organisationsgrad på 54 procent,
              och den är inget som bara blir starkare.
            </seg>
            <seg n="0ccee96f">
              En fråga direkt till ministern är: Vad tänker Hillevi Engström
              göra för att stärka det fackliga arbetet? Finns det någon plan
              för det?
            </seg>
            <seg n="60029183">
              Jag fick en redovisning av deltidsproblematiken. För ett stort
              företag med över 100 anställda inom Handels bransch blev jag förvånad
              när jag gick igenom listorna över anställningar och anställningsgrader.
              Visserligen fanns det ett antal heltider fast inte så många procentuellt
              sett. Men jag som kommer från metallindustrin fick en liten aha-upplevelse.
              Det var väldigt många som hade 7 procents anställning. Men det
              mest frapperande och överraskande var att ännu flera var anställda
              på 1 procent!
            </seg>
            <seg n="18fe7596">
              Då börjar man fundera. Är det så överallt? Nej, det beror på
              vilken affär man går in i. Om man går in och köper lite elektronik
              i en sådan affär ser man att det jobbar grabbar där som har minst
              80 procents anställningsgrad. Det finns ett antal andra branscher
              som kanske har med fordon och bilar att göra där man jobbar heltid.
              Men inom handeln hade man väldigt många som låg till och med så
              lågt som på 1 procent.
            </seg>
            <seg n="2d26a81a">
              Då blir frågan: Vad kan man göra åt det här? Är det självvalt
              på något sätt? Nej, naturligtvis inte.
            </seg>
            <seg n="be7bd3bf">
              Jag ska ta ett annat exempel för arbetsmarknadsministern. Man
              berättade om en tjej som var anställd i en butik. Hon jobbade
              30 timmar i veckan, en för branschen hög anställningsgrad. Hon
              gick på föräldraledighet. Vad hände då? Jo, då ersatte man henne
              med fyra vikarier. Då blir min första tanke: Oj då, hon måste
              ha haft jättestor arbetskapacitet. Men så var det naturligtvis
              inte. Det var inte det som det hängde på. Hon blev ersatt av två
              på tio timmar var plus två på fem timmar var. På så vis fick den
              här arbetsgivaren ihop sina 30 timmar. Det är så tydligt!
            </seg>
            <seg n="e03e867a">
              Då blir min fråga: Har arbetsmarknadsministern någon ambition
              att på något vis rätta upp dessa balanser, att på något vis stå
              på de här tjejernas sida, så att även de kan få en anställning
              som det går att leva på?
            </seg>
          </u>
          <note type="speaker" n="865d70ee">
            Anf. 51 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-13" n="0b871efe">
            <seg n="3ceb06df">
              Herr talman! Jag tycker att det ligger mycket i det som Eva-Lena
              Jansson tar upp: Vi politiker i våra kommuner och landsting har
              ett jättestort ansvar. Låt oss också ta det! Det gäller alla er
              som har politiska uppdrag. Man kan till exempel titta på moderatstyrda
              Örebro. Där har man jämställdhet i arbetslivet som en prioriterad
              fråga.
            </seg>
            <seg n="e77a3f91">
              Arbetstider, löner och arbetsvillkor är en fråga för arbetsmarknadens
              parter. Jag tycker att vi ska ge dem det ansvaret så att den svenska
              modellen kan leva vidare. Vi kan redan nu se i den nyligen avslutade
              avtalsrörelsen för i år att frågan om heltid och deltid är en
              prioriterad fråga.
            </seg>
            <seg n="bf5aa0bc">
              Ann-Christin Ahlberg har skrivit en intressant interpellation.
              Jag har försökt besvara den i de olika delarna.
            </seg>
            <seg n="f65ea18d">
              Det görs mycket på det här området. Det gjordes också mycket
              förra mandatperioden, då regeringen satsade tio gånger mer på
              jämställdhetsområdet än någonsin tidigare. År 2011 kommer en ny
              plattform som min kollega statsrådet Nyamko Sabuni svarar för.
              Vi kommer att jobba med alla departement inom Regeringskansliet
              på ett bra sätt för att förbättra jämställdheten, integreringen
              och analyserna av hur olika reformer och förslag slår mot kvinnor
              och män.
            </seg>
            <seg n="52358a82">
              Men barnomsorg, äldreomsorg och sysselsättningsgraden i kommuner
              och landsting är en fråga för arbetsmarknadens parter, och ytterst
              är politiker ute i våra viktiga verksamheter, inte minst i äldreomsorg,
              barnomsorg och vård, ansvariga för de frågorna.
            </seg>
            <seg n="94fc0d85">
              Tack för debatten!
            </seg>
          </u>
          <note type="speaker" n="61035b45">
            Anf. 52 ANN-CHRISTIN AHLBERG (S):
          </note>
          <u who="ann-christin_ahlberg_09cf4f" xml:id="i-b748fe764af9122c-2" n="76894111">
            <seg n="ccdeec31">
              Herr talman! Bara som en upplysning: Eva-Lena Jansson har ingen
              rätt till ytterligare replik. År 2006 tog moderaterna i Örebro
              bort rätten till heltid. Hur man agerar där tycker jag att Hillevi
              Engström ska ta med sig till sina partikamrater.
            </seg>
            <seg n="552333f5">
              Jag har fortfarande inte fått min huvudfråga besvarad av ministern:
              Varför tycker ni i regeringen att jobbskatteavdrag är det bästa
              sättet att stimulera deltidsarbetare och låginkomsttagare att
              vilja jobba mer? Det finns redan i dag 500 000 personer som vill
              jobba mer men som inte får. Hur kan det bli flera heltider? Nu
              har jag upprepat den frågan flera gånger, så jag hoppas att jag
              kan få svar i den sista repliken.
            </seg>
            <seg n="5618ceab">
              Sedan undrar jag också vilket genusperspektiv på arbetslivet
              som regeringen har haft, till exempel i fråga om neddragningar
              av de kommunala omsorgstjänsterna, vilket drabbar kvinnor mer
              än män. Nedmonteringar av de gemensamma trygghetssystemen, som
              a-kassan och socialförsäkringarna, vet vi drabbar kvinnor mer
              än män. Vårdnadsbidraget ökar skillnaderna mellan män och kvinnor
              när det gäller ansvar och kontakt med barn men också i arbetslivet.
            </seg>
            <seg n="fdd9cf06">
              Jämställdhetsbonusen vet vi har blivit ett fiasko. Försäkringskassan
              har visat att den inte hade någon effekt på fördelningen av föräldradagarna
              mellan kvinnor och män. Det påverkar också arbetslivet. Avdraget
              för hushållsnära tjänster har inte på något sätt motverkat problemen
              med den ojämlika fördelningen mellan kvinnor och män av det obetalda
              hemarbetet utan har snarare förstärkt att kvinnans plats är i
              hemmet.
            </seg>
            <seg n="e52a4e55">
              Då undrar jag: Vad är regeringens genusperspektiv på arbetslivet
              utifrån de politiska beslut som man har redan har tagit?
            </seg>
          </u>
          <note type="speaker" n="54c8e40e">
            Anf. 53 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-4" n="9436033e">
            <seg n="fda4cbbc">
              Herr talman! Jag blev lite överraskad när ministern tackade för
              debatten. Jag ställde ju några frågor som handlade om de tjejer
              som jobbar inom Handels, de som har 1 procent eller 7 procent
              i anställningsgrad eller där man ersätter en föräldraledig på
              30 timmar med fyra personer.
            </seg>
            <seg n="f19509aa">
              Jag ställde en fråga, och jag vill kunna ge ett svar eftersom
              jag ska besöka Handels även efter denna dag. Då vill jag gärna
              kunna relatera till den diskussion som jag har haft med ansvarig
              minister. Vad tänker ministern göra åt detta, och vad kan hon
              göra åt detta utöver att bara hävda att det är parternas ansvar?
            </seg>
            <seg n="3ac2c269">
              Betyder det att man sitter lugnt och stilla i båten eller att
              man drar sig undan från frågan och är ganska tyst? Accepterar
              arbetsmarknadsministern att det är på det viset att kvinnor inom
              handeln anställs på 1, 2, 3, 4 eller 7 procent? Tycker ministern
              att det är någonting som är självvalt? Är det så det ska se ut?
              Eller säger ministern att det där får väl Handels i så fall göra
              någonting åt?
            </seg>
            <seg n="6203f9f5">
              Samtidigt fattade arbetsmarknadsministern, som under förra mandatperioden
              var ordförande i utskottet, en massa beslut som gjorde det besvärligare
              och svårare för facket. Organisationsgraden minskar. Medlemskapet
              hotas av höga avgifter till a-kassan med mera, med mera. Studiemedelslagen
              ska nu också ändras för att förhindra fackligt arbete. Nu sitter
              ministern här och säger att det är fackets ansvar.
            </seg>
            <seg n="c29650cf">
              Accepterar ministern dessa urusla anställningsvillkor? Det svaret
              vill jag ha. Det vill jag kunna lämna när jag åker och träffar
              Handels igen.
            </seg>
          </u>
          <note type="speaker" n="a753178a">
            Anf. 54 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-14" n="0b871efe">
            <seg n="3185b44c">
              Herr talman! Det har varit en intressant diskussion. Också jag
              följer vad som händer på arbetsmarknaden och i arbetslivet ganska
              nogsamt.
            </seg>
            <seg n="3d34141e">
              Jag tror till skillnad mot Raimo Pärssinen på den svenska modellen
              på möjligheterna för parterna att fritt teckna avtal. Jag tror
              på de konfliktregler som finns. Jag tycker att vi har en bra ordning
              och reda på arbetsmarknaden i den delen.
            </seg>
            <seg n="85741c01">
              Raimo Pärssinen ställer en explicit fråga: Vad ska arbetsmarknadsministern
              göra för att stärka det fackliga arbetet? Jag vet inte om frågan
              är retorisk. Jag ser gärna att både fack och arbetsgivare har
              höga organisationsgrader. Det finns också fackliga organisationer
              som växer. Facken får väl själva dra slutsatsen av detta och vad
              det beror på. Men det kan säkert göras mer för att få upp intresset
              och engagemanget. Jag har själv en facklig bakgrund och tycker
              att det är viktigt med ett engagemang på arbetsplatsen.
            </seg>
            <seg n="b1f65d53">
              Jag vill att alla ska kunna leva på sin lön och att det ska löna
              sig att arbeta, arbeta mer och arbeta längre upp i åldrarna. Det
              är också därför regeringen har genomfört flera jobbskatteavdrag,
              som har lett till att en vanlig LO-familj har mellan 2 000 och
              3 000 kronor mer i plånboken varje månad. Det är det som är drivkraften.
              Jobbskatteavdragen ger en drivkraft till ökat arbete. Det är också
              det som har gjort att Sverige har en bra ekonomi och ordning och
              reda i statsfinanserna. Det ska löna sig att arbeta.
            </seg>
            <seg n="a859c3ae">
              Jag har som tidigare jämställdhetstalesperson för Moderaterna
              jobbat mycket med dessa frågor. Vi har ett beslut på att vi som
              förtroendevalda i kommuner och landsting ska aktivera oss mycket
              mer för att öka möjligheterna till heltidsanställningar.
            </seg>
            <seg n="c2116125">
              Mitt svar till Raimo Pärssinen på vad du ska svara de handelsanställda
              är att de måste ställa frågan till sina fackliga företrädare.
              Det handlar om hur man tecknar avtal och varför man i så fall
              inte begär mer eller försöker få till fler heltidsanställningar.
              Den frågan kan bara de avtalstecknande parterna ge argument för.
              Kanske har man höjt löner eller OB-ersättningar i stället eller
              prioriterat någon annan fråga. Men ytterst är detta en fråga i
              fria förhandlingar mellan parterna, och jag hoppas att det ska
              kunna förbli så även i framtiden.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="c15fe5fc">
            7 § Svar på interpellation 2010/11:132 om missgynnande av kvinnor
            med funktionshinder
          </note>
          <note type="speaker" n="74be911c">
            Anf. 55 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-15" n="0b871efe">
            <seg n="b17071bc">
              Herr talman! Kerstin Nilsson har frågat mig vilka åtgärder jag
              avser att vidta för att motverka en snedvriden tillgång på arbetsmarknadsåtgärder
              mellan kvinnor och män med funktionsnedsättningar. Frågan ställs
              mot bakgrund av att det enligt Kerstin Nilsson finns belägg för
              att flest män får del av det utbud som står till förfogande för
              personer med funktionsnedsättningar, trots att kvinnorna är övervägande
              i antal.
            </seg>
            <seg n="e1ab785d">
              Jag vill inleda med att säga att arbetslösa personer med funktionsnedsättningar
              som innebär nedsatt arbetsförmåga har rätt att ta del av all service
              och alla arbetsmarknadspolitiska program som finns att tillgå
              hos Arbetsförmedlingen på samma villkor som andra arbetssökande.
              Vid behov ska de också få del av arbetslivsinriktad rehabilitering
              och de särskilda anställningsstöd som finns att få för målgruppen.
              Vidare erbjuder Arbetsförmedlingen sina anställda utbildning om
              jämställdhet i arbetslivet för att öka kunskapen om betydelsen
              av en mer jämställd arbetsmarknad.
            </seg>
            <seg n="082ad9d8">
              Anställningarna med stöd för personer med funktionsnedsättning
              som innebär nedsatt arbetsförmåga fördelas ojämnt mellan könen:
              Ca 60 procent av anställningarna går till män. Detta förklaras
              till viss del av att männen utgör en större andel av arbetslösa
              som har en funktionsnedsättning med nedsatt arbetsförmåga.
            </seg>
            <seg n="17cec269">
              Den könsuppdelade arbetsmarknaden utgör en annan förklaring till
              skillnader i anställningar. Arbetsmarknaden är fortfarande uppdelad
              när det gäller vad kvinnor och män har för yrke och sysselsättning.
              Regeringen har i flera år, nu senast i budgetpropositionen 2011,
              påtalat att Arbetsförmedlingen ska fortsätta arbetet för att uppnå
              en jämnare könsfördelning avseende de arbetsmarknadspolitiska
              insatserna för målgruppen.
            </seg>
          </u>
          <note type="speaker" n="e4ad2c5b">
            Anf. 56 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-1205655d1cac19d0-0" n="10783d58">
            <seg n="400a5fdd">
              Herr talman! Jag vill tacka arbetsmarknadsminister Hillevi Engström
              för svaret, även om jag hellre hade sett att svaret innehöll mer
              av intresse för att utreda frågan närmare.
            </seg>
            <seg n="c447be0e">
              Min interpellation tangerar lite grann det tidigare ärende som
              var uppe här. Men dem jag pratar om är de som står helt utanför
              arbetsmarknaden och som riskerar att stå där även framöver.
            </seg>
            <seg n="f4b42e74">
              Det är klart att det finns olika statistik och bedömningar av
              olika aktörer. Sedan lämnar statistiken resten till tolkaren.
              Jag utgår delvis från LO:s rapport Utsatta från flera håll situationen
              för funktionsnedsatta på arbetsmarknaden . Den bygger i sin tur
              på utredningar och rapporter från bland annat Regeringskansliet.
              Jag utgår också från de vittnesmål jag har fått när jag har pratat
              med funktionshindrade. Jag har dragit slutsatsen att det finns
              en snedvriden tillgång till åtgärder för kvinnor med funktionshinder.
            </seg>
            <seg n="b6c61292">
              Att arbetslösa med funktionshinder som medför nedsatt arbetsförmåga
              har rätt att ta del av alla de resurser som finns att tillgå är
              en sanning med modifikation. Det faktum att den enskilde har ett
              funktionshinder medför att arbetsmarknaden är smalare. Det medför
              också att möjligheterna att ta del av åtgärdsutbudet krymper.
            </seg>
            <seg n="d9bc48b6">
              Det kan liknas vid ett smörgåsbord där ett antal rätter endast
              är skådebröd. Om personen sedan är en kvinna krymper möjligheterna
              ytterligare eftersom de möjligheter som trots allt står till buds
              i huvudsak är inriktade på män och manliga yrken. Nu krymper smörgåsbordet
              ytterligare med både skådebröd och tomma karotter.
            </seg>
            <seg n="f525f49b">
              Jag är övertygad om att de flesta arbetsförmedlare jobbar med
              jämställdheten för ögonen och ser den enskildes unika behov. Ingen
              skugga ska falla på dessa överbelastade arbetsförmedlare. Men
              vad hjälper det om utbudet av tillgängliga åtgärder är så dåligt
              anpassat för kvinnor med funktionshinder? Vad hjälper det om arbetsförmedlaren
              har så många arbetssökande att tiden för var och en inte räcker
              till? Är den sökande en kvinna med funktionshinder som dessutom
              är över 50 år pratar vi inte längre om något smörgåsbord utan
              snarare om dagens lilla lunchmeny.
            </seg>
            <seg n="e938bca2">
              Jag tycker tyvärr inte att det räcker med svaret att regeringen
              i flera år, och nu senast i budgetpropositionen, påtalat för Arbetsförmedlingen
              att det ska bli en jämnare könsfördelning. Jag ser hellre att
              arbetsmarknadsministern anser att frågan är av sådan dignitet
              att den är aktuell att undersöka närmare för att åtgärda den snedvridna
              fördelning som finns.
            </seg>
          </u>
          <note type="speaker" n="557c9ccd">
            Anf. 57 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-16" n="0b871efe">
            <seg n="c3d2459d">
              Herr talman! Tack för frågan, Kerstin Nilsson! Det är en jätteviktig
              fråga som du väljer att ta upp. Det är en fråga som alliansregeringen
              tar på väldigt stort allvar. Vi gör saker på det här området.
              Låt mig nämna någonting som är väldigt väsentligt här, nämligen
              en forskningssatsning på 30 miljoner kronor per år under tre års
              tid för att forska om kvinnors ohälsa och de här bekymren så att
              vi får mer kunskap.
            </seg>
            <seg n="bc6129df">
              Som jag nämnde i mitt interpellationssvar beror det också på
              att det är en större andel män och att arbetsmarknaden, som vi
              väl känner till, är starkt könsuppdelad. Det behövs kunskap och
              utbildningsinsatser. Arbetsförmedlingen behöver förbättras ännu
              mer på den här punkten. Det finns säkert också brister när det
              gäller fördomar och traditioner.
            </seg>
            <seg n="097e6ece">
              Låt mig också säga att en viktig reform som har lett till att
              fler funktionshindrade har fått jobb är satsningen på nystartsjobben.
              23 procent av 40 000 nystartsjobb har gått till personer som har
              funktionshinder med nedsatt arbetsförmåga. Vi har också ökat resurserna
              för lönebidragsanställningar och till Samhall.
            </seg>
            <seg n="a8eb92f7">
              Låt oss titta tillbaka på det som vi har gjort på sjukförsäkringsområdet.
              Redan där var det en större andel som kvinnor sjukskrivna och
              som fick sämre tillgång till rehabilitering. De gömdes och glömdes
              i systemen. Dem lyfter vi nu fram och försöker hjälpa att komma
              tillbaka.
            </seg>
            <seg n="40955dee">
              I sitt regleringsbrev för 2011 har Arbetsförmedlingen fått ett
              viktigt uppdrag, nämligen att informera arbetsgivare om alla de
              möjliga åtgärder som finns. Kerstin Nilsson pratade mycket om
              karotter och måltider. Det finns faktiskt ett smörgåsbord av åtgärder
              att erbjuda arbetsgivare om de anställer en person som har funktionshinder
              med nedsatt arbetsförmåga. Vi har höjt ersättningarna för särskilt
              anställningsstöd för att nämna ett exempel. Det har också blivit
              stora höjningar för anpassning på arbetsplatsen.
            </seg>
            <seg n="f5131df3">
              Men det finns mer att göra i det här avseendet, och det är någonting
              som är högt prioriterat på min agenda. Jag kommer nu i mars att
              träffa parterna på ett högnivåmöte tillsammans med Maria Larsson.
              Där kommer vi att se hur vi kan försöka ge fler personer med funktionshinder
              med nedsatt arbetsförmåga chansen att komma tillbaka på arbetsmarknaden
              och förverkliga sina livsdrömmar, bidra och jobba 100 procent
              av sin arbetsförmåga.
            </seg>
          </u>
          <note type="speaker" n="e10efddf">
            Anf. 58 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-1205655d1cac19d0-1" n="10783d58">
            <seg n="f67c1a22">
              Herr talman! Det är bra att det händer någonting, men jag tycker
              att det skulle hända lite snabbare. En av mina uppgifter som riksdagsman
              är också att ha kontakt med verkligheten. Jag kommer att fortsätta
              att ha det. Jag kommer att fortsätta att träffa kvinnor med funktionshinder
              och arbetsförmedlare och följa det här väldigt noga. Jag hoppas
              verkligen att det kan bli krafttag eftersom det är 40 procent
              av anställningarna som går till kvinnor och resten till män. Det
              här är jätteangeläget.
            </seg>
          </u>
          <note type="speaker" n="580b6008">
            Anf. 59 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-17" n="0b871efe">
            <seg n="ff52d035">
              Herr talman! Tack, Kerstin Nilsson, för att du väckte denna viktiga
              fråga! Den är prioriterad. Det finns inget motsatsförhållande
              här. Det är viktigt att kvinnor får samma möjligheter som män
              att komma tillbaka.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="56cc0e56">
            8 § Svar på interpellation 2010/11:133 om nya initiativ i arbetsmarknadspolitiken
          </note>
          <note type="speaker" n="b7569e60">
            Anf. 60 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-18" n="0b871efe">
            <seg n="a0722d8d">
              Herr talman! Patrik Björck har frågat mig om jag kommer att ta
              några initiativ för att åtgärda bristerna i arbetsmarknadspolitiken.
            </seg>
            <seg n="0f3ac2f1">
              Jag känner inte riktigt igen den bild Patrik Björck målar upp
              i sin interpellation. Vi ser nu flera tecken på att arbetsmarknadsläget
              börjar ljusna. Antalet nya platser hos Arbetsförmedlingen fortsätter
              till exempel att vara fler än föregående år, vilket tyder på att
              arbetsgivarnas efterfrågan på arbetskraft har ökat. Samtidigt
              ser vi en fortsatt ökning av sysselsättningen och en minskning
              av arbetslösheten jämfört med förra året. I november såg vi för
              första gången sedan slutet av 2007 att antalet arbetslösa hade
              minskat jämfört med samma månad ett år tidigare.
            </seg>
            <seg n="60074ec4">
              Situationen är dock fortfarande allvarlig, särskilt för unga
              utan utbildning. Det krävs därför en fortsatt aktiv arbetsmarknads-
              och utbildningspolitik.
            </seg>
            <seg n="86216040">
              I budgetpropositionen för 2011 presenterade regeringen en rad
              satsningar för att förstärka arbetsmarknadspolitiken och motverka
              att fler personer blir arbetslösa under lång tid och för att stärka
              konkurrenskraften hos dem som står långt från arbetsmarknaden.
              Bland annat tillförs ytterligare resurser för arbetspraktik och
              coachning under 2011. Vidare förstärks Arbetsförmedlingens förvaltningsanslag
              under 2011, bland annat för att deltagarna i garantierna ska kunna
              erbjudas insatser av hög kvalitet. För att öka möjligheterna för
              dem som har varit utan jobb en längre tid att återgå till arbetslivet
              förstärks dessutom det särskilda anställningsstödet för deltagare
              i jobb- och utvecklingsgarantin under 2011 och 2012.
            </seg>
            <seg n="2951617e">
              Vi följer naturligtvis utvecklingen på arbetsmarknaden noga.
              Kvaliteten i de arbetsmarknadspolitiska insatserna ska kontinuerligt
              följas upp för att skattemedlen ska komma till bästa möjliga användning
              och för att vi ska kunna nå målet om full sysselsättning.
            </seg>
          </u>
          <note type="speaker" n="6feb26f2">
            Anf. 61 PATRIK BJÖRCK (S):
          </note>
          <u who="patrik_bjorck_b56219" xml:id="i-479f3168108001b0-0" n="5c7e04ed">
            <seg n="f1f2ec10">
              Herr talman! Tack för svaret, arbetsmarknadsministern! Antalet
              långtidsarbetslösa växer. Så ser det ut i Sverige i dag. Fler
              och fler hamnar i återvändsgränden fas 3. Ungdomsarbetslösheten
              har parkerat bland de högsta i Europa. Allt fler av de arbetslösa
              står utan a-kassa. Kommunerna får ta över statens ansvar för de
              arbetslösas försörjning. De tvingas därmed till neddragningar
              i vården, skolan och omsorgen. Riksbankens räntebana pekar uppåt
              med ökade kostnader för bland annat bostadslån. Det blir alltmer
              tydligt att regeringens arbetsmarknadspolitik inte håller måttet,
              och detta får konsekvenser för hela samhället.
            </seg>
            <seg n="bb377c9e">
              Med anledning av detta har jag ställt en fråga till arbetsmarknadsministern
              i min interpellation. Jag frågar om arbetsmarknadsministern kommer
              att ta några initiativ med anledning av ovanstående exempel för
              att åtgärda de brister i arbetsmarknadspolitiken som i dag blir
              så tydliga.
            </seg>
            <seg n="9afe7704">
              I dag förlitar sig den borgerliga, moderatledda regeringen på
              det man har gjort hittills och de två bärande punkter som man
              brukar lägga fram när man pratar moderat arbetsmarknadspolitik.
              Man pekar på jobbskatteavdraget och på att man har förstört arbetslöshetsförsäkringen
              som de åtgärder som ska skapa jobb.
            </seg>
            <seg n="5b7cebfe">
              Nu kan vi se att detta inte har räckt. Det har inte hjälpt. Det
              har inte löst problemen. Sänkta skatter räcker inte för att lösa
              de här problemen. Att försämra och förstöra arbetslöshetsförsäkringen
              har inte hjälpt arbetsmarknaden att fungera bättre. Det har inte
              lyckats sänka arbetslösheten.
            </seg>
            <seg n="512c2afc">
              Regeringen säger i sin egen prognos att om vi inte drabbas av
              några fler finanskriser och om solen kommer att lysa framöver
              kommer man i bästa fall att år 2014 vara nere på den arbetslöshetssiffra
              som fanns när man tog över och som man då betraktade som massarbetslöshet,
              det vill säga över 6 procents arbetslöshet. Det är vad regeringens
              politik har lyckats åstadkomma. Det är med andra ord ingenting.
            </seg>
            <seg n="ae4dac35">
              Det är oerhört viktigt att hålla detta i minnet när man utvärderar
              regeringens arbetsmarknadspolitik, och det är den som man själv
              vill bli utvärderad på. Man säger att det är på jobben man ska
              utvärdera om politiken har lyckats, och man har uppenbarligen
              inte lyckats enligt de egna prognoserna.
            </seg>
            <seg n="3cb34ae2">
              Vad man däremot har lyckats med är att slita sönder det svenska
              samhället och öka klyftorna i det svenska samhället. Man har lyckats
              försätta enskilda människor i en väldigt svår ekonomisk situation
              genom att slänga ut sjuka ur sjukkassan och genom att slänga ut
              arbetslösa ur arbetslöshetskassan. De allra flesta som är arbetslösa
              i dag har inte ens möjlighet att få arbetslöshetsunderstöd, och
              har man det får man det på så låga nivåer att man har svårt att
              klara sin försörjning.
            </seg>
            <seg n="381fdcac">
              Den politiken var det pris som den moderatledda regeringen var
              beredd att ta för att förbättra arbetsmarknadens funktionssätt,
              som man så cyniskt beskriver det, och för att pressa ned arbetslösheten.
              Vi kan ha synpunkter på om det priset hade varit värt att betala
              för att nå de målen. Det är en politisk diskussion. Men när vi
              nu ser att man inte lyckas åtgärda de problem som man menade att
              den här typen av försämringar skulle åtgärda blir det ännu allvarligare.
              Då står vi bara med baksidorna av den moderata politiken kvar,
              medan man inte har lyckats leverera någonting när det gäller att
              minska arbetslösheten.
            </seg>
            <seg n="a23e5337">
              När vice riksbanksdirektören besökte arbetsmarknadsutskottet
              häromsistens förklarade hon att den viktigaste orsaken till att
              man tvingas höja räntorna är att man inte har förtroende för regeringens
              arbetsmarknadspolitik.
            </seg>
          </u>
          <note type="speaker" n="c2fef513">
            Anf. 62 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-19" n="0b871efe">
            <seg n="bf25fab8">
              Herr talman! Som jag uttryckte i mitt första inlägg delar jag
              inte Patrik Björcks problemformulering, varken den karta som Patrik
              Björck målar upp eller den verklighet han beskriver.
            </seg>
            <seg n="46604356">
              De rapporter som nu kommer om hur Sverige har klarat finanskrisen
              och Sveriges väg i Europa kan inte ha gått någon förbi. Man kan
              titta runt om i Europa. Jag var senast i denna vecka på ett möte
              i Ungern. Där har de varit tvungna att gå in med stora lån från
              IMF. Det är en enorm oro i samhället för vad den misskötta ekonomin
              i Ungern kommer att leda till. I Storbritannien sägs 500 000 upp
              från offentliga sektorn, från välfärden. I Spanien, Frankrike,
              Grekland, ja, nästan varje EU-land, har man en ekonomi som är
              skakig och inte lyfter.
            </seg>
            <seg n="9eccf343">
              OECD lämnade en rapport som jag bara har läst korta referat från
              och inte hunnit sätta mig in i det finns det andra som är bättre
              på. OECD menar att vi har ett av de starkaste tillväxttalen i
              hela Europa. Vi har bland de bästa statsfinanserna. Vi har reformer
              som leder till att vi kan göra satsningar som gör att människor
              kommer i arbete.
            </seg>
            <seg n="af31b4ee">
              Vi har också gett långsiktiga besked till industrin i energifrågan
              som är viktig för vår exportsektor. 50 procent av vår bruttonationalprodukt
              är exportsektorn, och där är det viktigt att vi tar ett ansvar
              för bland annat energiförsörjningen.
            </seg>
            <seg n="3622dbd7">
              Jag menar att Patrik Björck svartmålar Sverige. Hans bild stämmer
              inte. Vi kan se att vi har 100 000 fler i sysselsättning jämfört
              med för ett år sedan. Vi har en alldeles för hög arbetslöshet,
              men den har sjunkit och är nu nere på 7,1 procent. Målsättningen
              för regeringen är att vi ska ha bland de lägsta arbetslöshetstalen
              i Europa. Jag kan också se att 30 000 fler unga är i jobb jämfört
              med förra året.
            </seg>
            <seg n="f3548ef9">
              Jag är inte nöjd, och det behöver göras mer. Ett viktigt nytt
              initiativ är att de ungdomar som har lämnat skolan utan godkända
              betyg nu får möjlighet att komma tillbaka till skolan med ett
              förhöjt studiebidrag på 6 300 kronor per fyraveckorsperiod. Vi
              försöker också motivera ungdomar. Det gör jobbcoacher. Har man
              inte utbildning ska man i första hand försöka komma tillbaka till
              utbildningen, gärna också lärlingsutbildning, som jag tror att
              många ungdomar är intresserade av. Vi har folkhögskolesatsningen,
              där många ungdomar blir inspirerade och ser att de kanske också
              kan gå tillbaka till en skola som inte är den de lämnade utan
              som ser deras förtjänster och möjligheter.
            </seg>
            <seg n="345062af">
              Det vidtas väldigt många åtgärder på olika håll inom regeringen.
              Inte minst de reformer som Maud Olofsson i Näringsdepartementet
              gör för företagen är viktiga. Den bild som Patrik Björck målar
              upp stämmer inte med verkligheten.
            </seg>
            <seg n="10c6145b">
              Det är också så som någon begåvad person sade till mig när det
              gäller påståendena om att räntebanan pekar uppåt. En nationalekonom
              tolkar det klart och tydligt som att det då ser ljust ut för svensk
              ekonomi. Det är alltså ett sundhetstecken att räntebanan pekar
              uppåt. Riksbanken har kunnat leva upp till sin roll, och att vi
              har haft en låg inflation är viktigt inte minst för löntagarna.
            </seg>
            <seg n="233b7fe7">
              Låt oss inte gå in på de delarna, men låt oss enas om att Sverige
              har fått beröm för sina åtgärder och att vi står starka. Men vi
              är inte nöjda.
            </seg>
          </u>
          <note type="speaker" n="af4fb7cb">
            Anf. 63 PATRIK BJÖRCK (S):
          </note>
          <u who="patrik_bjorck_b56219" xml:id="i-479f3168108001b0-1" n="5c7e04ed">
            <seg n="bc79e1f5">
              Herr talman! Jag vet inte riktigt hur jag ska tolka det här svaret.
              Inte nöjda, säger arbetsmarknadsministern, men sedan låter hon
              väldigt nöjd och beskriver allting ljust. Sedan avslutar hon med
              att säga att det är positivt att ekonomin är överhettad, att det
              är 8 procents arbetslöshet och att det tvingar Riksbanken att
              höja räntorna.
            </seg>
            <seg n="436b70ee">
              Jag tror att arbetsmarknadsministern är ganska ensam i svensk
              samhällsdebatt och ekonomisk debatt om att hävda att det är positivt
              när ett land som Sverige drabbas av överhettning, 8 procents arbetslöshet
              och man därmed tvingas gå in och försöka dämpa den konjunkturuppgång
              som vi alla längtar efter och som landet så väl behöver. Det här
              är faktiskt ett väldigt märkligt uttalande av arbetsmarknadsministern.
            </seg>
            <seg n="424c7d22">
              Det är inte enbart jag som har den här bilden. Jag kan citera
              ur Svenska Dagbladets näringslivsbilaga för en vecka sedan där
              Tord Strannefors, prognoschef på Arbetsförmedlingen, säger i ett
              uttalande: Arbetslösheten sjunker, men antalet långtidsarbetslösa
              är dubbelt så stort nu som före finanskrisens början. 126 000
              personer i arbetsför ålder mot slutet av förra året var utanför
              arbetsmarknaden mer än ett halvår, och när de nya jobben kommer
              står de sist i kön. Gruppen blir större och större bland de arbetslösa.
              Och det kommer att fortsätta att öka.
            </seg>
            <seg n="a2c23966">
              Det är alltså Arbetsförmedlingens prognoschef som säger det det
              är ingenting som jag hittar på.
            </seg>
            <seg n="a2568f1d">
              I går kunde man läsa i ledaren i Dagens Industri, som man inte
              kan anklaga för att vara en socialdemokratisk megafon: Det behövs
              nya tankar när det gäller att få fler att arbeta mer. Det är precis
              det som är rubriken på min interpellation.
            </seg>
            <seg n="ba3c1379">
              Jag citerar vidare från ledarsidan i Dagens Industri: Den nya
              arbetsmarknadsministern, Hillevi Engström, har inte sagt mycket
              än. Nej, jag skulle gärna vilja att Hillevi Engström sade någonting.
              Hon borde kritiskt utvärdera allt som gjordes förra mandatperioden
              och låta utreda det som kan bli bättre.
            </seg>
            <seg n="2c3fb3b2">
              Fler jobb i företag och rätt utbildad arbetsvillig arbetskraft
              är ett givet mål för politiken. Men de som trots alla insatser
              inte kvalar in på en alltmer krävande arbetsmarknad måste också
              få göra något som är meningsfullt både för dem själva och för
              andra.
            </seg>
            <seg n="ae8c8d30">
              Då har de tidigare dömt ut fas 3, som vi har diskuterat, som
              är en sådan åtgärd som man tycker är helt förfelad. Det här är
              en väldigt stark kritik mot regeringens arbetsmarknadspolitik.
            </seg>
            <seg n="4bfe2fef">
              Om man nu säger att oppositionen är kritisk mot arbetsmarknadsministerns
              politik är det visserligen inte någon sensation det kan jag förstå.
              Men när Arbetsförmedlingens chefer instämmer i oppositionens kritik
              blir det lite allvarligare. När Dagens Industri, som väl i det
              här fallet får sägas ha en lite mer objektiv bedömning av situationen,
              också instämmer i kritiken blir det väldigt bekymmersamt.
            </seg>
            <seg n="a9539834">
              Men vad som gör mig extra bekymrad är att i den moderatledda
              regeringen den styrs ju helt av Moderaterna, och småpartierna
              har inte mycket att säga till om verkar inte ens de moderata ministrarna
              ha någonting att säga till om. När jag ställer frågan till den
              moderata arbetsmarknadsministern om hon kommer att ta några initiativ
              med anledning av att det är sådana problem på svensk arbetsmarknad
              säger hon nej. Hon är rätt nöjd med de åtgärder som redan är vidtagna
              och tänker inte göra någonting vidare.
            </seg>
            <seg n="38393cea">
              Men om man läser näringslivsbilagan i Svenska Dagbladet i dag
              ser man att det är en annan minister i regeringen som uttalar
              sig. Det är finansministern som gör klart att regeringen planerar
              nya reformer under mandatperioden, och han slår bland annat ett
              slag för utbyggd arbetsmarknadsutbildning. Det gör alltså den
              moderate finansministern i tidningen i dag, men arbetsmarknadsministern
              kan inte säga någonting i en debatt i Sveriges riksdag. Det är
              mycket anmärkningsvärt.
            </seg>
          </u>
          <note type="speaker" n="2ff84703">
            Anf. 64 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-20" n="0b871efe">
            <seg n="06003c89">
              Herr talman! Tack för interpellationen!
            </seg>
            <seg n="e20602e9">
              Det är ju så att regeringens politik ständigt, vågar jag påstå,
              följs upp, utvärderas, granskas, diskuteras och justeras vid behov.
              Det är en ständig process. Det är ett ständigt lärande. Det är
              ett ständigt lyssnande på allt ifrån experter i de myndigheter
              som finns till externa och internationella bedömare. Det är vår
              skyldighet att jobba på det sättet.
            </seg>
            <seg n="8a8b58de">
              Det innebär inte att det är här i talarstolen som den interndiskussionen
              ska föras, utan vi kommer att återkomma när vi justerar och förändrar.
            </seg>
            <seg n="99fd29f8">
              Regeringen blev omvald på arbetslinjen och på en aktiv jobbpolitik
              där det lönar sig att arbeta. De jobbskatteavdrag som genomfördes
              under förra mandatperioden har lett till en varaktigt höjd sysselsättning
              och en sänkt jämviktsarbetslöshet, enligt oberoende bedömare.
              Och detta är en politik som vi tänker fortsätta med utan att för
              den skull riskera välfärden.
            </seg>
            <seg n="1334cac3">
              Vi satsar i årets budget 69 miljarder kronor på arbetsmarknadspolitiken.
              69 miljarder är väldigt mycket pengar. Det som skiljer Sverige
              från andra OECD-länder är att vi satsar två tredjedelar av den
              resursen på aktiva arbetsmarknadsåtgärder.
            </seg>
            <seg n="1244ff07">
              Ni i oppositionen vill göra det dyrare att anställa unga under
              26 år det är ett exempel. Ni vill ta bort jobbcoacherna nu när
              chanserna ökar på arbetsmarknaden. Ni vill satsa mer pengar på
              a-kassan, på att höja bidragen, än på hela er jobb- och utvecklingssatsning.
              Det tror inte jag leder till att minska långtidsarbetslösheten.
            </seg>
            <seg n="b20c2339">
              Som med alla reformer som görs kommer de ständigt att behöva
              ses över och justeras, men jobblinjen ligger fast. Det är någonting
              som vi aldrig viker från.
            </seg>
            <seg n="76e7c44f">
              Sedan finns det utmaningar och svårigheter. En av dem som jag
              ser allvarligast på gäller dem som är funktionshindrade och som
              har nedsatt arbetsförmåga vi gör satsningar för att försöka få
              in dem på arbetsmarknaden. Det handlar om de utrikesfödda, och
              det handlar om ungdomar som inte har godkända betyg. Det viktigaste
              är framför allt det långsiktiga. Det handlar om att förebygga
              arbetslöshet på lång sikt genom att skolan blir mycket bättre
              så att alla barn och ungdomar får chansen att nå sina livsdrömmar.
            </seg>
            <seg n="0452093d">
              Det behövs mer av åtgärder. Jag är långt ifrån nöjd, men jag
              är ändå stolt över vad vi har åstadkommit och att vi har kunnat
              komma ur den här finanskrisen och att vi kan fortsätta att satsa.
            </seg>
            <seg n="d1a09efc">
              Jag vill avslutningsvis nämna den viktiga forskningssatsning
              som görs. Det är sådana åtgärder som vi har haft råd att vidta.
              Eftersom vi inte har höjt alla ersättningssystem som oppositionen
              har velat har vi kunnat satsa på forskning och utveckling. Det
              är en ökad satsning med 5 miljarder under fyra år. Det är sådant
              som leder till jobbtillväxt i Sverige, och det behöver vi mer
              av.
            </seg>
          </u>
          <note type="speaker" n="5c77aa0c">
            Anf. 65 PATRIK BJÖRCK (S):
          </note>
          <u who="patrik_bjorck_b56219" xml:id="i-479f3168108001b0-2" n="5c7e04ed">
            <seg n="cbc464a9">
              Herr talman! Vi har i kammaren i dag haft en lång debatt om arbetsmarknaden,
              och den är inte slut i och med den här interpellationen, utan
              den kommer att fortsätta ett litet tag till.
            </seg>
            <seg n="bff244c8">
              Vi i oppositionen tycker att det är oerhört viktigt att debattera
              de här frågorna. Det är för landet viktiga frågor, för företagen
              viktiga frågor, för de arbetslösa viktiga frågor och för välfärden
              viktiga frågor. Då säger arbetsmarknadsministern: Det är inte
              här debatten ska föras.
            </seg>
            <seg n="69533072">
              Jag vill poängtera det, herr talman. Jag tycker att det är en
              anmärkningsvärd inställning till Sveriges riksdag som arbetsmarknadsministern
              uppvisar med ett sådant uttalande.
            </seg>
            <seg n="15d5b492">
              Men jag ställde frågan till arbetsmarknadsministern om arbetsmarknadsministern
              tänkte ta några initiativ. Vi har, som sagt, gått igenom en mängd
              olika problem under dagens lopp. Det handlar om matchningsproblematik,
              rekryteringsproblem, kompetensbrist, spelreglerna på arbetsmarknaden,
              osund konkurrens, fas 3-eländet, bristen på jämställdhet och svårigheten
              för funktionshindrade. Arbetsmarknadsministern har inte haft svar
              på någon av de här frågorna.
            </seg>
            <seg n="97016e1b">
              Men jag tycker att det är intressant att finansministern trots
              allt har lyssnat på en del av den kritik som vi i oppositionen
              har framfört under hela förra mandatperioden och som vi även framför
              denna mandatperiod. Vi säger att det krävs en större satsning
              på arbetsmarknadsutbildningar för att lösa de här problemen, rekryteringsproblemen,
              kompetensbristproblemen och långtidsarbetslösheten. Då säger finansministern
              i dagens tidning att det troligen kommer att behövas bland annat
              en utbyggd arbetsmarknadsutbildning.
            </seg>
            <seg n="037204f5">
              Varför vill inte arbetsmarknadsministern diskutera det i kammaren
              i dag? Det är märkligt. Jag är glad över att finansministern har
              lyssnat på vår kritik. Så småningom kanske finansministern kommer
              att få arbetsmarknadsministern på rätt spår. Jag vet inte. Jag
              kan hoppas det i alla fall. Men med tanke på att finansministern
              kanske väger lite tyngre i regeringen än arbetsmarknadsministern
              får vi väl läsa i tidningen vad som ska ske.
            </seg>
            <seg n="35a8de50">
              Jag tycker ändå att det hade varit smakfullt om arbetsmarknadsministern
              hade kunnat svara på frågor här i Sveriges riksdag.
            </seg>
          </u>
          <note type="speaker" n="673643b6">
            Anf. 66 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-21" n="0b871efe">
            <seg n="c3a868fa">
              Herr talman! Det är alltid svårt att föra en debatt när man inte
              utgår från samma verklighet. Jag tror att vi måste utgå från samma
              verklighet, hur det ser ut på arbetsmarknaden i dag. Det är långt
              ifrån något idealtillstånd, men det är bättre än vad vi hade kunnat
              förutse före krisen. Vi ser hur jobbchanserna ökar. Vi ser hur
              näringslivets rekryteringsbehov ökar.
            </seg>
            <seg n="e3479c3e">
              Vi behöver förvissa oss om det är väl en av de viktigaste sakerna
              att varje satsad skattekrona av de här 69 miljarderna går till
              att hjälpa människor som kan arbeta att få ett arbete, så att
              de kan försörja sig, utifrån sin egen förmåga, hur stor eller
              liten den än är.
            </seg>
            <seg n="9777a4af">
              Det är ett problematiskt läge. Jag är långt ifrån nöjd. Jag är
              orolig för stora delar av Europa, för vår exportindustri, hur
              den ska kunna få ut sina produkter. Men jag tycker också att det
              förtjänar att sägas att den bild som Patrik Björck målar upp snarare
              är något av en svartmålning av Sverige. Vi ser att 100 000 fler
              är sysselsatta nu än för ett år sedan och att arbetslösheten sakta
              minskar.
            </seg>
            <seg n="56838df0">
              Det behöver göras mer. Vi behöver se över våra reformer. Det
              gör vi löpande. Vi behöver justera i våra system, så att vi kan
              se till att de som kan arbeta får chansen att göra det. Det är
              vår stora utmaning, och där jobbar vi i regeringen tillsammans.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="d2c989a0">
            9 § Svar på interpellation 2010/11:134 om ersättning under arbetslivsintroduktion
            och behov av statistik
          </note>
          <note type="speaker" n="30393d53">
            Anf. 67 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-22" n="0b871efe">
            <seg n="cfe1181f">
              Herr talman! Gunvor G Ericson har frågat mig vad jag avser att
              vidta för åtgärder för att statistik ska föras kontinuerligt om
              ersättningsnivåer för dem som går emellan försäkringarna samt
              angående antal sjukskrivna och nollklassade. Hon har vidare frågat
              mig vilka initiativ jag kommer att ta för att säkerställa att
              majoriteten av dem som lämnar sjukförsäkringen och går över till
              arbetslivsintroduktionen ska få en högre ersättning än tidigare.
            </seg>
            <seg n="c78c3de6">
              Låt mig börja med att säga att en av de viktigaste frågorna för
              regeringen när den tillträdde i oktober 2006 var att minska det
              omfattande utanförskapet på arbetsmarknaden som till stor del
              bestod av sjukfrånvaro. Den tidigare sjukförsäkringen, som lämnade
              människor i passivitet och utanförskap, har ersatts med en reform
              som betonar människors förmåga och där alla som vill och kan arbeta
              också ska ha en möjlighet att göra det. Vi har nu skapat en övergång
              från sjukförsäkringen till arbetsmarknadspolitiken så att tidigare
              sjukskrivna med arbetsförmåga kan få det stöd de behöver från
              Arbetsförmedlingen.
            </seg>
            <seg n="36ffafd7">
              Jag vill framhålla att det är viktigt med ett personligt mottagande
              och ett individuellt stöd hos Arbetsförmedlingen. Syftet med arbetslivsintroduktionen
              är att ge deltagarna hjälp att klargöra sina resurser och förutsättningar
              för att öka möjligheterna att återgå i arbete. Regeringen har
              också gjort det möjligt för deltagarna att direkt efter avslutad
              arbetslivsintroduktion kvalificera sig till jobb- och utvecklingsgarantin
              eller jobbgarantin för ungdomar, inom vilka deltagarna bland annat
              kan ta del av arbetslivsinriktad rehabilitering. Ytterligare resurser
              har avsatts till lönebidrag samt till trygghets- och utvecklingsanställningar.
              Många som hittills deltagit i arbetslivsintroduktionen har gått
              vidare till andra arbetsrelaterade insatser. En del har även börjat
              arbete, till exempel med lönebidrag och nystartsjobb.
            </seg>
            <seg n="7176efa0">
              Beträffande statistiken vill jag klargöra att Försäkringskassan
              redan i dag har möjlighet att följa vilka personer som beviljas
              olika förmåner och under hur lång tid ersättning utbetalas. Från
              och med den 31 januari 2011 införs ändringar i lagen (2002:546)
              om behandling av personuppgifter i den arbetsmarknadspolitiska
              verksamheten, vilka möjliggör en effektivare uppföljning av bland
              annat arbetslivsintroduktionen.
            </seg>
            <seg n="180d43b6">
              Regeringen har infört en särskild schablon för fastställande
              av ersättningen till de personer som går från sjukförsäkringen
              till Arbetsförmedlingen. Schablonen innebär att fler personer
              får rätt till arbetslöshetsersättning eller motsvarande aktivitetsstöd.
              Emellertid är arbetslöshetsförsäkringen och sjukförsäkringen två
              skilda system, och bedömningar och beräkningar sker på olika sätt
              i de två systemen. En utgångspunkt vid regeländringarna har varit
              att personer som är inskrivna hos Arbetsförmedlingen och som får
              arbetslöshetsersättning eller aktivitetsstöd ska ha samma ersättningsnivå
              oavsett om de kommer från sjukförsäkringen eller inte. Regeringen
              har också tillsatt en parlamentariskt sammansatt kommitté som
              ska analysera samspelet mellan sjukförsäkringen och arbetslöshetsförsäkringen.
            </seg>
            <seg n="bb98e4a8">
              Regeringen följer och analyserar utvecklingen för denna grupp
              noga och avser att återapportera resultaten till riksdagen. Regeringen
              har också begärt in kontinuerliga redovisningar från myndigheterna
              enligt uppdrag i regleringsbrev.
            </seg>
            <seg n="b6baff50">
              Mot bakgrund av detta har jag för närvarande inte för avsikt
              att vidta några ytterligare åtgärder.
            </seg>
          </u>
          <note type="speaker" n="cd113709">
            Anf. 68 GUNVOR G ERICSON (MP):
          </note>
          <u who="gunvor_g_ericson_3187bd" xml:id="i-8e832b2758e7d070-0" n="b439f940">
            <seg n="105d0ac3">
              Herr talman! Jag tackar för svaret, men man kan undra om den
              ena ministern i regeringen inte vet vad den andra gör. Här säger
              ministern att inga ytterligare åtgärder behövs, men i går ändrade
              sig regeringen efter Miljöpartiets påpekande och socialförsäkringsministern
              sade då att ni åter ska ta fram fakta från Försäkringskassan om
              situationen om de utförsäkrade.
            </seg>
            <seg n="c294cc86">
              Jag välkomnar det och kommer att jaga er med blåslampa tills
              jag får se dessa siffror.
            </seg>
            <seg n="f7bbe434">
              Ministern säger att det viktigaste var att minska utanförskapet.
              Men vad har ni åstadkommit? Har det blivit ett ökat innanförskap?
              Är det innanförskap när man är utförsäkrad från sjukförsäkringen
              och hänvisad till Arbetsförmedlingen, därtill i ovisshet om sin
              ekonomi?
            </seg>
            <seg n="f682c6c7">
              Det ni har gjort är att flytta människor från en passivitet till
              en annan passivitet men med mindre pengar. De som har blivit utförsäkrade
              hänvisas till så kallad arbetslivsintroduktion. Det här är något
              som oroar många människor, inte minst eftersom man inte ens vet
              hur ens ekonomiska framtida situation kommer att se ut även om
              det finns en viss schablonberäkning.
            </seg>
            <seg n="d91f64af">
              Att ekonomisk och social trygghet är hälsofrämjande är välkänt
              inom folkhälsoforskningen. Den som mister sin sjukersättning mister
              också rätten till särskilt bostadsbidrag. Den som blir utförsäkrad
              bollas över till Arbetsförmedlingen, och då har man alltså inte
              rätt till bostadsbidrag till exempel.
            </seg>
            <seg n="6469fdfb">
              Många är de som nu har kommit in i den åtgärd som kallas fas
              3. Där är det många människor som upplever passiviteten och utanförskapet
              lika stort. Det enda som skiljer är att man har en mycket lägre
              ersättning. Det är en politisk prioritering som ni har valt att
              göra.
            </seg>
            <seg n="a9fa4fff">
              Ministern säger i svaret att det är många som har gått vidare
              till arbetsrelaterade insatser. Fakta är dock att hälften har
              ansökt om att åter bli sjukskrivna. Av dem som utförsäkrats vid
              årsskiftet har 43 procent också blivit beviljade att komma tillbaka
              till försäkringen, eftersom de är så sjuka och har kraftigt nedsatt
              arbetsförmåga.
            </seg>
            <seg n="0ec2ebcc">
              Några av dem kan inte längre få någon ersättning av Försäkringskassan
              eftersom de under tiden de varit i arbetslivsintroduktion har
              förlorat rätten till sjukpenninggrundande inkomst. Hur många dessa
              är vet vi inte riktigt eftersom regeringen inte har efterfrågat
              statistik.
            </seg>
            <seg n="708d0468">
              Ministern hänvisar till att Försäkringskassan redan i dag har
              möjlighet att föra statistik. Ja, men de utför ju de uppdrag som
              regeringen efterfrågar, och det har ni inte gjort. Fram till april
              2010 fanns det statistik men inte efter det. Nu lovade som sagt
              socialförsäkringsministern i går att fakta ska tas fram, och det
              är bra.
            </seg>
            <seg n="571fe510">
              Låt mig ge ett exempel på hur det kan slå i verkligheten för
              enskilda individer. En person som har haft sjukersättning och
              som gått över till Arbetsförmedlingens arbetslivsintroduktion
              förlorar direkt sitt bostadsbidrag. När sedan personen återförs
              till Försäkringskassan, efter arbetslivsintroduktionen, definierar
              även Försäkringskassan henne som arbetslös och tar då inte hänsyn
              till tidigare ersättningsnivå, utan taket i arbetslöshetsförsäkringen
              gör att inte en högre ersättning än sjukförsäkringen kan betalas
              ut. Hon, en kvinna strax under 50 år, har förlorat 6 000 per månad
              på denna tremånadersresa mellan Försäkringskassan och Arbetsförmedlingen.
            </seg>
            <seg n="e405cdf0">
              Hur tänker arbetsmarknadsministern att löftet som den förra ministern
              gav ska hållas, det vill säga att majoriteten av dem som lämnar
              sjukförsäkringen och går över till arbetslivsintroduktion ska
              få en högre ersättning än tidigare? Det var faktiskt det den förra
              arbetsmarknadsministern sade.
            </seg>
          </u>
          <note type="speaker" n="e715bcde">
            Anf. 69 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-23" n="0b871efe">
            <seg n="3ed7daa6">
              Herr talman! Jag anser att de reformer vi har gjort på det här
              området i huvudsak är bra och hjälper människor att komma tillbaka.
              Det var inte bra med den situation vi hade tidigare, när vi hade
              världens friskaste befolkning som också var mest sjukskriven.
              Särskilt illa var det för många kvinnor som fanns i systemen men
              som varken fick hjälp, stöd eller rehabilitering.
            </seg>
            <seg n="a797ff8d">
              För att svara på interpellantens frågor kan jag understryka att
              deltagarna i arbetslivsintroduktionen får samma ersättningar som
              om de hade gått direkt till Arbetsförmedlingen utan att först
              passera Försäkringskassan och sjukförsäkringssystemen.
            </seg>
            <seg n="849c591b">
              Det är också så att min kollega, socialförsäkringsminister Ulf
              Kristersson, håller på med en översyn av sjukförsäkringsreformen.
              I detta ingår att närmare titta på situationen när den enskilde
              går från Försäkringskassan till Arbetsförmedlingen efter att ha
              uppnått den maximala tiden i sjukförsäkringen.
            </seg>
            <seg n="ec024f01">
              Enligt Försäkringskassans uppföljning i mars 2010 hade hälften
              av deltagarna fått mer eller lika mycket aktivitetsstöd som i
              sin tidigare ersättning. Det pågår också ett interdepartementalt
              arbete mellan Arbetsmarknadsdepartementet och Socialdepartementet
              i de här frågorna.
            </seg>
            <seg n="d77c49fe">
              Det som också är angeläget är den socialförsäkringsutredning
              som nu sitter och som kommer att lyfta in frågor som ni själva
              aktualiserar och som finns tydliga i direktiven. Jag tror också
              att Gunvor G Ericson ingår i den utredningen.
            </seg>
            <seg n="80b12cf4">
              Avslutningsvis beskriver också det regleringsbrev till Försäkringskassan
              som regeringen har beslutat om kraven på uppföljning och analys
              av de nya reglerna. Det är ett viktigt påpekande i det här sammanhanget.
            </seg>
          </u>
          <note type="speaker" n="82872dd4">
            Anf. 70 GUNVOR G ERICSON (MP):
          </note>
          <u who="gunvor_g_ericson_3187bd" xml:id="i-8e832b2758e7d070-1" n="b439f940">
            <seg n="3485def6">
              Herr talman! Inte heller jag är nöjd med den passivitet som har
              funnits i sjukförsäkringen. Men jag är inte heller nöjd med den
              passivitet som finns hos Arbetsförmedlingen i dag, i arbetslivsintroduktionen
              eller i det som kallas fas 3.
            </seg>
            <seg n="29c8298f">
              Det stämmer att jag sitter med i den parlamentariska socialförsäkringsutredningen
              som riksdagen beslutade skulle tillsättas i december 2004. Det
              är alltså på tiden att den äntligen kommer i gång. Men det är
              fortfarande ett bekymmer att vi har problem som vi behöver ta
              itu med nu, och det finns inte på propositionslistan för denna
              vår att regeringen avser att lägga fram några förslag som gäller
              den här gruppen människor tyvärr.
            </seg>
            <seg n="eb29ba1d">
              De siffror som bland annat RUT redovisade från Försäkringskassan
              visar att vid övergången från sjukförsäkring till aktivitetsstöd
              hade 39 procent av de berörda fått höjd ersättning, 45 procent
              hade fått sänkt ersättning och 16 procent hade fått en förändring
              med mindre än 100 kronor per månad. Det var alltså inte merparten.
            </seg>
            <seg n="9233d880">
              Jag kan också konstatera att den arbetsmarknad vi har i dag inte
              alls ser ut på det sätt som när de här försäkringarna en gång
              infördes. Det är viktigt att vi funderar över hur vi ska göra.
              Ska vi fortsätta lappa i ett i grunden sjukt system, eller ska
              vi faktiskt våga tänka nytt?
            </seg>
            <seg n="ea5d19f1">
              Det är krångligt att byta mellan olika a-kassor, och de differentierade
              avgifterna som regeringen har infört har gjort att väldigt många
              människor har lämnat systemet. Den egentliga försäkringstanken,
              att det är många som delar på risken, urholkas när så många lämnar
              arbetslöshetsförsäkringen.
            </seg>
            <seg n="9a55d713">
              Sjukförsäkringen är också dåligt anpassad till dagens verklighet.
              Människor bollas mellan Försäkringskassan och Arbetsförmedlingen,
              till slut utan vare sig rehabilitering eller möjlighet att jobba.
            </seg>
            <seg n="7e9a4253">
              Den som aldrig har kommit in på arbetsmarknaden och som heller
              inte har arbetsförmåga får inte rätt till sjukförsäkring annat
              än om det går att intyga att personen inte har någon arbetsförmåga
              för resten av sitt liv en hård dom att ge en 19-åring som kanske
              nyss har avslutat gymnasiet.
            </seg>
            <seg n="d8b05e35">
              Vi måste nog våga tänka lite nytt här.
            </seg>
            <seg n="1fba20ab">
              Det här systemet har också gjort att människor som förlorar den
              ekonomiska grund de haft inte vet vad de ska ta sig till. Konsekvensen
              har blivit att många sökt försörjningsstöd, men det får man inte
              om man äger sin bostad eller lever tillsammans med en partner.
            </seg>
            <seg n="af564661">
              Det här drabbar inte bara individen utan även barn och anhöriga.
              Det kan dessutom förvärra psykisk sjukdom, vilket är kliniskt
              belagt. Jag har pratat om det tidigare i den här talarstolen.
              Docent Henrik Nybäck och legitimerade psykologen och psykoterapeuten
              Katarina Sörngård har i Läkartidningen väl beskrivit ett fall
              från den kliniska verkligheten. De visar att individer med neuropsykiatriska
              handikapp vid den här typen av stress kan gå in i allvarliga tillstånd
              som kan leda till en form av apatiskt tillstånd.
            </seg>
            <seg n="ce92dd64">
              Jag menar att det behöver vidtas åtgärder dels nu, dels också
              på lång sikt. Den parlamentariska socialförsäkringsutredningen
              ska lägga fram sitt slutbetänkande i maj 2013. Det är ganska lång
              tid innan vi kommer dit, och på vägen fram till dess behöver vi
              se över de akuta reglerna och hur människor hamnar i kläm och
              bollas mellan de olika försäkringarna.
            </seg>
            <seg n="2e32bf47">
              Ministern pekar i svaret på att personer som är inskrivna hos
              AF har samma ersättningsnivå oavsett om de kommer från sjukförsäkringen
              eller ej. Menar ministern att regeringen eftersträvar att harmonisera
              de två försäkringarna?
            </seg>
          </u>
          <note type="speaker" n="9609480b">
            Anf. 71 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-24" n="0b871efe">
            <seg n="3c2a1bfa">
              Herr talman! Jag tror att det viktiga är att gå tillbaka till
              grunderna för den här reformen. Det handlar om att se människor
              och att ge människor hjälp individuellt.
            </seg>
            <seg n="1c78c01b">
              Det jag har kunnat följa på nära håll och tycker fungerar väldigt
              bra är den individuella hjälp som man har gett människor i arbetslivsintroduktionen.
              Jag tycker att Arbetsförmedlingen under de faktiskt ganska tuffa
              förutsättningar de ändå har haft med den stora krisen och det
              som har hänt på arbetsmarknaden har haft förmågan att verkligen
              hjälpa och stötta människor. Det är självklart så att ekonomin
              är viktig för att man ska kunna påbörja en process för att komma
              tillbaka på arbetsmarknaden.
            </seg>
            <seg n="c5df8121">
              Som jag sade i mitt första inlägg ses detta över i den stora
              socialförsäkringsutredningen. Det görs också en översyn inom Socialdepartementet
              hos socialförsäkringsministern där det ingår att titta närmare
              på situationen för de enskilda som går från Försäkringskassan
              till Arbetsförmedlingen.
            </seg>
            <seg n="a91163b5">
              Det är också så, det tror jag att Gunvor G Ericson har helt rätt
              i, att vi får tänka nytt, omvärdera och lyfta upp på bordet för
              att se hur vi ska kunna ha en långsiktigt bra sjukförsäkring och
              en långsiktigt bra arbetslöshetsförsäkring. Hur ska de här systemen
              fungera så att de blir transparenta och tydliga?
            </seg>
            <seg n="d04b0d39">
              De som inte har varit inne i de här systemen och tittat kan kanske
              utgå från att det är enkelt att räkna fram olika ersättningar,
              men det är det inte. Jag tycker att alla våra system ska vara
              transparenta och enkla att förstå för medborgarna så att man vet
              att blir jag sjuk händer det här, blir jag arbetslös händer det
              här och det här är den ersättning som finns. Där tror jag inte
              att vi har någon annan uppfattning.
            </seg>
            <seg n="99384807">
              Jag tror att vi får vänta och se vad den utredning som genomförs
              i både det korta och det långa perspektivet kommer fram till och
              framför allt titta på hur vi får långsiktiga lösningar som så
              många som möjligt av riksdagens partier kan ställa sig bakom.
              Då tror jag att vi har mycket att vinna.
            </seg>
          </u>
          <note type="speaker" n="bd4abe94">
            Anf. 72 GUNVOR G ERICSON (MP):
          </note>
          <u who="gunvor_g_ericson_3187bd" xml:id="i-8e832b2758e7d070-2" n="b439f940">
            <seg n="cb0f534a">
              Herr talman! Jag återkommer till den fråga som jag ställde i
              slutet av mitt förra inlägg, eftersom jag tycker att det är intressant
              att notera att ministern pekar på att det är två olika försäkringar.
              Som det fungerar i dag är det två olika stuprör, men det är inte
              heller svart eller vitt vad som är arbetsförmåga. Man behöver
              ha ett hälsofrämjande perspektiv, menar jag. Det är inte hälsofrämjande
              att rycka undan ekonomi och sociala förutsättningar för människor.
              Då ser man väldigt snävt.
            </seg>
            <seg n="20e91053">
              Inte ens sättet man räknar ut rätten till ersättning på är detsamma
              i dag. Man räknar ut sjukpenninggrundande inkomst på ett sätt
              och rätten till ersättning från arbetslöshetsförsäkring eller
              ersättning enligt schablon på ett annat sätt. Det är inte lätt
              för människor att förstå om man ens har fått rätt ersättning eftersom
              det är så otroligt svårt att sätta sig in i de här systemen, inte
              bara för enskilda individer utan dessutom för handläggare på dessa
              båda myndigheter när de ska förklara för den enskilda individen
              vad som kommer att inträffa.
            </seg>
            <seg n="9a1abf68">
              Jag tror att det är nödvändigt att vi ser över de här försäkringarna,
              och jag skulle gärna vilja få ett svar från ministern som visar
              vilken vision ministern har när det gäller samordning eller harmonisering
              av de här systemen.
            </seg>
          </u>
          <note type="speaker" n="54928751">
            Anf. 73 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-099c07a95020ecd3-1" n="0b871efe">
            <seg n="de169936">
              Herr talman! Tack för frågan! Gunvor G Ericson är mycket initierad
              och kunnig i de här frågorna.
            </seg>
            <seg n="ea4476b1">
              Jag kan inte i dagsläget uttala mig om visionen för de här systemen.
              Det är en fråga för Socialförsäkringsutredningen. Där får ni lyfta
              upp de frågorna och diskutera och analysera vad som ger bäst effekt.
              Det jag kan ställa mig bakom är att det ska vara transparens,
              tydlighet och förutsägbarhet som i all annan lagstiftning.
            </seg>
            <seg n="2275932d">
              Det är också väldigt viktigt att människor som blir sjuka eller
              arbetslösa förstår hur det fungerar och att det ska vara ett effektivt
              hanterande av skattepengar. Man ska också kunna förutse. Ett led
              i rehabiliteringen är att man har grundförutsättningarna tryggade
              så att man inte behöver oroa sig över dem. Där tror jag att vi
              kan vara bättre när det gäller både information och system.
            </seg>
            <seg n="b2a8e0fe">
              Därmed vill jag tacka för debatten.
            </seg>
          </u>
          <note n="3830be93">
            Överläggningen var härmed avslutad.
          </note>
          <u who="unknown" xml:id="i-ac5f8adca077b3e3-1" n="0b871efe">
            <seg n="eeac0594">
              10 § Svar på interpellation 2010/11:136 om behov av arbetsmarknadspolitik
              som ger jobb
            </seg>
          </u>
          <note type="speaker" n="df145fc3">
            Anf. 74 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-25" n="0b871efe">
            <seg n="c30755c2">
              Herr talman! Isak From har frågat mig vilka åtgärder jag avser
              att vidta för att minska arbetslösheten och samtidigt ge gruvföretagen
              i gruvnationen Sverige tillgång till nya medarbetare med rätt
              kompetens.
            </seg>
            <seg n="acb983b5">
              Strax före jul svarade jag på en fråga från Isak From om personal
              till gruvprospektering i Västerbotten. Den nu aktuella interpellationen
              utgår i stort sett från samma problemställning.
            </seg>
            <seg n="e990f411">
              Jag vill börja med att säga att det är viktigt att anlägga ett
              brett synsätt på gruvföretagens behov av kompetenta medarbetare.
              Det krävs inte enbart geologer som kan leta efter malm och andra
              mineralfyndigheter. Gruvnäringen, liksom flera andra näringsgrenar,
              behöver också tillgång till kompetent personal i alla delar av
              sin verksamhet.
            </seg>
            <seg n="c2cf8210">
              Efterfrågan på mineralråvarorna varierar. Just nu har vi stor
              efterfrågan på malm och mineral. Detta innebär att företagen planerar
              och genomför stora investeringar, vilket är mycket positivt. Det
              finns ett stort sug efter flera yrkeskategorier, bland annat geologer
              och bergarbetare.
            </seg>
            <seg n="ba9c48bb">
              Som jag svarade Isak From i december arbetar flera av regeringens
              medlemmar med olika frågor som bidrar till att säkra näringslivets
              behov av kompetens. Företag med stark konkurrenskraft är viktiga
              också för att säkra vår välfärd.
            </seg>
            <seg n="8d93abb3">
              Ansvar för kompetensförsörjning finns inte bara hos regeringen
              utan också hos berörda företag. Regeringen har dessutom givit
              flera myndigheter under Arbetsmarknads-, Närings- och Utbildningsdepartementen
              i uppdrag att gemensamt belysa utvecklingen och kommande behov
              vad gäller kompetensförsörjning. Regeringen har även uppmärksammat
              kompetensförsörjningens regionala dimension genom uppdrag till
              ansvarig aktör för det regionala tillväxtarbetet i respektive
              län att etablera plattformar för samverkan kring kompetensförsörjningsfrågor
              på kort och lång sikt.
            </seg>
            <seg n="d90b2940">
              Inom det reguljära utbildningssystemet för vuxna finns flera
              flexibla utbildningssatsningar som kan anpassas till lokala behov
              av arbetskraft på kort och lång sikt. Yrkesvux är regeringens
              satsning på yrkesinriktad gymnasial vuxenutbildning där hittills
              omkring 50 000 människor har deltagit i en yrkesutbildning. Regeringen
              satsar även på lärlingsutbildning inom vuxenutbildningen från
              och med hösten 2011. Inom yrkeshögskolan finns möjligheter för
              utbildningsanordnare att i samverkan med arbetsgivare skapa eftergymnasiala
              yrkesutbildningar som svarar mot gruvnäringens behov av kompetens.
              Alla dessa utbildningssatsningar kan samtliga utnyttjas av lokala
              aktörer i den berörda regionen för att snabbt utbilda den arbetskraft
              som behövs inom gruvnäringen.
            </seg>
            <seg n="4556b3e6">
              Tillgång till kunskap och kompetens är av yttersta vikt för Sveriges,
              för regioners och för företagens konkurrenskraft. Regeringen följer
              noga utvecklingen av balans mellan utbud och efterfrågan på arbetsmarknaden
              och hur detta påverkar bland annat behov av utbildning på alla
              nivåer.
            </seg>
            <seg n="c849989d">
              Arbetsförmedlingen har i dag ett mycket viktigt uppdrag, att
              sammanföra dem som söker arbete med dem som söker arbetskraft.
              Arbetslösa kan efter Arbetsförmedlingens individuella bedömning
              anvisas till en lämplig kortare utbildningsinsats. Regeringen
              anser att arbetsmarknadsutbildningar ska vara korta, individanpassade
              och tydligt riktade mot efterfrågan på arbetsmarknaden. Arbetsförmedlingen
              har möjlighet att upphandla de utbildningar som behövs, och regeringen
              har under 2010 tillfört resurser för att möjliggöra fler platser
              i arbetsmarknadsutbildning.
            </seg>
            <seg n="b5132024">
              Regeringen följer alltså frågorna noggrant. Mot bakgrund av vad
              jag har sagt i dag avser jag för närvarande inte att vidta några
              ytterligare åtgärder.
            </seg>
          </u>
          <note type="speaker" n="6ba48eb1">
            Anf. 75 ISAK FROM (S):
          </note>
          <u who="isak_from_0325ff" xml:id="i-0c0e24f2be736d50-2" n="e63be848">
            <seg n="cf2def58">
              Herr talman! Som arbetsmarknadsministern beskrev skickade jag
              en fråga för skriftligt svar till arbetsmarknadsministern, men
              det svaret liknade mer en redogörelse för regeringens interna
              fördelning och arbetssätt. Jag kanske var otydlig i min fråga.
              Jag fick inte svar på det jag frågade om. Det var därför som jag
              ställde den här interpellationen.
            </seg>
            <seg n="449fe3bc">
              I interpellationssvaret kan jag se att ministern kanske har förstått
              vad jag menade. Jag tackar för det här något tydligare svaret.
              Som Hillevi Engström säger i svaret är konkurrenskraftiga företag
              viktiga för Sveriges välfärd. Det håller jag verkligen med om.
            </seg>
            <seg n="26887494">
              Herr talman! Jag kommer i huvudsak att hålla mig till prospekteringsbranschen,
              för det var utgångspunkten för min fråga och för den här interpellationen.
              Den är grunden för övrig gruvverksamhet, men den flyter ihop lite
              med övrig gruvverksamhet.
            </seg>
            <seg n="c72bf3fd">
              Prospekteringsbranschen består i huvudsak av geologer och borrare.
              Geologerna genomgår en lång högskoleutbildning. Det är alltså
              inte en snabbutbildning. Det verkar som att gruvbranschen kommer
              att få sätta sitt hopp till arbetskraftsinvandring av utbildade
              geologer eftersom de närmaste årens avgångar från universitet
              och högskolor inte kommer att räcka till för de nya behoven i
              gruvetableringarnas spår och även för de många infrastrukturprojekten
              i landet.
            </seg>
            <seg n="33db8941">
              Herr talman! Sverige har sedan 90-talet öppnats för mineralbrytning
              på ett mycket gynnsamt sätt. Prospekteringen och gruvnäringen
              har stor ekonomisk betydelse, och de har över tid också gett en
              betydande mängd arbetstillfällen direkt och indirekt. Om vi vill
              kan rätt åtgärder leda till många fler arbetstillfällen, inte
              minst på landsbygden och i glesbygden där utarmningen är stor.
              Eftersom många arbetstillfällen och utbildningstillfällen finns
              i och runt de stora städerna flyttar alltför många dit. Här kan
              malmbrytning, mineralutvinning och kringindustrier skapa direkta
              arbetskraftstillfällen utanför de stora tätorterna. På så vis
              kan de bidra till landsbygdens utveckling. Det här är också en
              landsbygdsfråga.
            </seg>
            <seg n="ce388a22">
              Sverige är i dag ett högintressant land för både svenska och
              utländska mineralprospekteringsföretag. Antalet aktörer på marknaden
              har ökat väsentligt under de senaste åren. Resultatet blir att
              stora och små nya mineralfyndigheter kan hittas och börja utvinnas.
              Branschen själv beskriver att konjunkturbotten har passerats och
              att en återhämtning har inletts. Den andas också en tydlig optimism
              inför de kommande åren.
            </seg>
            <seg n="14badf30">
              Herr talman! Precis som ministern sade i sitt svar går branschen
              i väldiga vågdalar. Det var en uppgång så sent som 2007 som blev
              en nedgång 20082009. Nu har det vänt kraftigt uppåt igen, men
              under nedgången varslades bara i Norr- och i Västerbotten över
              300 personer som jobbade inom prospekteringsbranschen. Det var
              kunnigt folk med kompetens som försvann från branschen. Nu uppger
              branschen själv att det finns ett kompetensbehov på över 300 personer.
              Arbetsmarknadsministern har sagt här i dag att hon inte planerar
              några nya åtgärder, men det här måste väl ändå väcka vissa tankar
              hos arbetsmarknadsministern. Här finns möjligheter. Vad tänker
              hon vidta för åtgärder? Tänker hon vidta någon åtgärd?
            </seg>
          </u>
          <note type="speaker" n="b2050420">
            Anf. 76 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-26" n="0b871efe">
            <seg n="bfea1263">
              Herr talman! Tack för interpellationen! Man lär sig mycket varje
              dag, senast om gruvnäringen. Den är också otroligt viktig.
            </seg>
            <seg n="b8231625">
              Jag nämnde i interpellationssvaret att denna industri är otroligt
              viktig. Som Isak From mycket riktigt säger går den upp och ned.
              Det finns en osäkerhet. Man tappar arbetskraft i lågkonjunktur,
              och nu gäller det att få tillbaka den. Där får vi hoppas att företagen
              kan förmå de som tidigare arbetat i branschen att komma tillbaka
              nu när konjunkturen vänder.
            </seg>
            <seg n="04f40fad">
              Det görs mycket inom det reguljära utbildningssystemet. I både
              Gällivare och Kiruna finns inriktningar i gymnasieskolan, industriprogram
              med inriktning mot gruvindustrin. Vid Luleå tekniska universitet
              pågår också mycket forskning som är inriktad på gruvindustrin.
            </seg>
            <seg n="703578ce">
              Det som Arbetsförmedlingen kan göra och det är väl det Isak From
              frågar efter är det som man redan gör och har gjort. Man har utbildat
              ett hundratal personer till maskinförare. Flertalet har fått anställning
              för att förbereda gruvan i Pajala. Man har också utbildat bergarbetare.
              Det finns också möjligheter att använda sig av Stiftelsen Utbildning
              Nordkalotten för att tillhandahålla utbildningar.
            </seg>
            <seg n="d06a5e1f">
              Arbetsmarknadsutbildningar syftar till att fylla aktuell efterfrågan
              på arbetsmarknaden. Det finns också resurser hos Arbetsförmedlingen.
              Alla resurser är inte upptagna. I den mån det finns arbetskraftsbehov
              är det naturligt att dialogen sker mellan de lokala parterna på
              arbetsmarknaden.
            </seg>
            <seg n="7d9484d1">
              Länsstyrelsen och Tillväxtverket har också gett 26 miljoner kronor
              i stöd för att utveckla Pajala de närmaste tre åren. Jag har fått
              information om att Arbetsförmedlingen centralt kommer att träffa
              Industriarbetsgivarna i slutet av januari 2011 för att diskutera
              gruvnäringens behov framöver med fokus på det som Isak From tar
              upp och på generationsväxlingen.
            </seg>
            <seg n="019ce737">
              Det behövs flera olika delar, nämligen det vi gör inom arbetsmarknadsutbildningen,
              den reguljära utbildningen och den utbildning som jag tycker är
              naturlig att företagen och näringslivet ska ansvara för. Man ska
              försöka se till att den arbetskraft som lämnade branschen i krisens
              spår ges goda jobbchanser och återanställs. Det finns ett ansvar
              hos flera olika aktörer, och det är en viktig fråga.
            </seg>
          </u>
          <note type="speaker" n="720d3b55">
            Anf. 77 ISAK FROM (S):
          </note>
          <u who="isak_from_0325ff" xml:id="i-0c0e24f2be736d50-3" n="e63be848">
            <seg n="f487e90a">
              Herr talman! Jag noterar att arbetsmarknadsministern i början
              av sitt inlägg hoppades att branschen ska ta sitt ansvar. Ja,
              det kan vi göra. Vi kan hoppas, men jag har lite större förhoppningar
              på regeringen.
            </seg>
            <seg n="f91ac3f0">
              Herr talman! Enligt Arbetsförmedlingen har arbetslösheten inom
              gruvnäringen och gruvrelaterade arbeten legat på en låg nivå i
              relation till övriga yrken de senaste ett och halvt till två åren.
              Den låga nivån kvarstår och minskar sannolikt ytterligare kommande
              år. Det närmaste året förväntas en god balans mellan tillgång
              och efterfrågan i landet som helhet. Arbetsförmedlingen säger
              att det finns små möjligheter att göra något. Över landet som
              helhet råder balans. Men i områdena där de största arbetsplatserna
              för gruvarbetare finns, det vill säga i Bergslagen, Norrbotten
              och Västerbotten där jobbchanserna är störst de närmaste åren,
              bedöms det vara liten konkurrens om jobben. Arbetsgivarna stöter
              ständigt på rekryteringsproblem.
            </seg>
            <seg n="8e278596">
              Möjligheterna att rekrytera bedöms vara goda på fem till tio
              års sikt. Varje insats inom området kommer att betala sig. Precis
              som arbetsmarknadsministern säger har ungefär 100 genomgått arbetsmarknadsutbildningar
              i Piteå och Umeå med inriktning mot framför allt maskinförare.
              De har fått jobb i gruvbranschen, vid vägarbeten och i tunneldrivning.
              Det är naturligtvis bra. Men räcker det för Sveriges behov? Min
              uppfattning är att det inte gör det. Det finns stora möjligheter
              som vi kan ta bättre till vara på.
            </seg>
          </u>
          <note type="speaker" n="f91007a1">
            Anf. 78 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-27" n="0b871efe">
            <seg n="d1607212">
              Herr talman! Jag har egentligen inte så mycket mer att tillägga
              än att det här är en viktig industri. Den är viktig för Sverige
              och för exporten, och det är viktigt att det finns utbildningar.
              När jag har tittat närmare på frågan tycker jag att det görs mycket.
              Här är det rimligt med arbetsmarknadsutbildning för maskinförare,
              och att ett hundratal har blivit anställda är väl helt fantastiskt
              bra.
            </seg>
            <seg n="d0471fa3">
              Man måste titta mer på möjligheten till arbetskraftsinvandring.
              Personer med erfarenhet i branschen ska välkomnas till gruvindustrin.
            </seg>
            <seg n="a2caf770">
              Det svar jag har gett tidigare och de satsningar som görs, bland
              annat att Arbetsförmedlingen centralt kommer att träffa representanter
              för Industriarbetsgivarna för att titta närmare på frågorna, bottnar
              för att vi kan känna oss trygga. Branschen kommer också att trycka
              på för att få arbetskraft som den kan anställa. Om branschen inte
              trycker på vet jag inte vem som ska trycka på. Det är där som
              intresset finns att utveckla industrin så att den kan växa och
              exportera mineraler och malm.
            </seg>
            <seg n="3d5cb7a7">
              Tack så mycket för en bra debatt!
            </seg>
          </u>
          <note type="speaker" n="3eb4c11d">
            Anf. 79 ISAK FROM (S):
          </note>
          <u who="isak_from_0325ff" xml:id="i-c6ad45c8d6e64977-0" n="e63be848" next="i-3330075c6f544d7e-0">
            <seg n="b5c44dc8">
              Fru talman! Jag vill inte verka efterklok, men de svängningar
              vi talade om tidigare är inte bra. Med anledning av att så få
              insatser görs från Arbetsförmedlingens sida har några få fått
              möjlighet att utbildas internt. Men det räcker inte. Entreprenörerna
              inom prospekteringsbranschen ska ju faktiskt producera också,
              och de producerar för hela Sveriges välstånd.
            </seg>
            <seg n="18f23061">
              Sedan finns det en annan sak som gör det extra viktigt att personer
              med rätt kompetens jobbar inom näringen. Det säger inte minst
              myndigheten Bergsstaten. Fler och fler företag är inte seriösa,
              berättar bland annat bergmästaren i Luleå.
            </seg>
            <seg n="9701a7c8">
              Bergmästaren har också tvingats avslå 25 procent av ansökningarna
              det senaste året. Samtidigt kan man se det positivt. Just nu har
              vi 1 202 undersökningstillstånd i Sverige där man på ett eller
              annat sätt undersöker om det finns utvinningsbara mineraler.
            </seg>
            <seg n="d0ec6f53">
              Undersökningsarbetena pågår också i nationalparkerna och i Natura
              2000-områden. Det är viktigt att undersökningar sköts på ett riktigt
              sätt med kompetent arbetskraft. Jag ser det som en stor fara för
              landet om det inte gör det. Alla är vinnare på att satsa på arbetsmarknadsutbildningar
              inom detta viktiga område.
            </seg>
            <seg n="28ad67ea">
              Jag tror att vi måste återkomma till detta senare. Jag ser att
              Hillevi Engström nickar. Jag anser att det är en viktig fråga.
              Jag tackar för debatten.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="d44db419">
            Ajournering
          </note>
          <note n="5180df2d">
            Kammaren beslutade kl. 13.00 på förslag av förste vice talmannen
            att ajournera förhandlingarna i fem minuter.
          </note>
          <u who="isak_from_0325ff" xml:id="i-3330075c6f544d7e-0" n="e63be848" prev="i-c6ad45c8d6e64977-0">
            <seg n="9b492025">
              Återupptagna förhandlingar
            </seg>
          </u>
          <note n="ac922b06">
            Förhandlingarna återupptogs kl. 13.05.
          </note>
          <note n="8ccd9a71">
            11 § Svar på interpellation 2010/11:138 om arbetsmiljö
          </note>
          <note type="speaker" n="164e67cc">
            Anf. 80 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-099c07a95020ecd3-2" n="0b871efe">
            <seg n="6172dd5f">
              Fru talman! Raimo Pärssinen har frågat mig vad jag avser att
              göra för att dåliga arbetsmiljöer som leder till sämre produktivitet
              och ohälsa ska motverkas.
            </seg>
            <seg n="fe17340f">
              Arbetsmiljöverkets statistik inom området visar generellt på
              en positiv utveckling av arbetsmiljön. Både antalet arbetsolyckor
              och antalet anmälda arbetssjukdomar har under senare år kraftigt
              minskat. Det är regeringens ambition att denna utveckling ska
              fortsätta.
            </seg>
            <seg n="5f05dafa">
              Trots att utvecklingen generellt sett ser bra ut finns fortfarande
              brister, och dåliga arbetsmiljöer ska självklart motverkas. Lagar
              och regler inom området ska efterlevas och kunskapen om arbetsmiljöfrågor
              ska vara god. I detta syfte är det viktigt med effektiva system
              för såväl tillsyn som sanktioner på arbetsmiljöområdet och att
              så många arbetsplatser som möjligt nås av information och kunskapsspridning.
            </seg>
            <seg n="62ef5a38">
              För att förstärka Arbetsmiljöverkets verksamhet har myndigheten
              tillförts en nivåhöjning av anslaget. Anslaget ökas kontinuerligt
              under perioden 20092011, och det innebär en sammanlagd nivåhöjning
              av anslaget med 57 miljoner kronor från och med 2011.
            </seg>
            <seg n="5f6137f1">
              Under åren 20102012 satsas också totalt 24 miljoner kronor på
              en försöksverksamhet hos Arbetsmiljöverket som avser nya metoder
              för en breddad tillsyn som når fler arbetsplatser.
            </seg>
          </u>
          <note n="c1e95b84">
            Vidare beslutade regeringen i mars 2010 att en särskild utredare
            ska överväga och föreslå ändringar i arbetsmiljö- och arbetstidslagstiftningen
            som syftar till en klarare och effektivare reglering för att genomdriva
            lagstiftningens krav, till exempel vitesföreläggande, straffsanktion
            eller administrativa avgifter. Uppdraget ska redovisas senast
            den 2 maj 2011.
          </note>
          <u who="unknown" xml:id="i-ac5f8adca077b3e3-2" n="0b871efe">
            <seg n="36ee591d">
              Jag anser dock att det är nödvändigt att vidga perspektivet.
              Det är inte bara så att en dålig arbetsmiljö medför negativa konsekvenser
              för individ och verksamhet utan också så att en bra arbetsmiljö
              medför positiva konsekvenser. En bra arbetsmiljö är utvecklande
              och hälsobefrämjande för individen och gynnar verksamhetens förmåga
              att konkurrera.
            </seg>
            <seg n="536e3a66">
              För att få fortsatta förbättringar inom arbetsmiljöområdet är
              det därför viktigt att motverka risker i arbetsmiljön och att
              öka kunskapen, engagemanget och intresset för de positiva effekterna
              av en bra arbetsmiljö.
            </seg>
            <seg n="d050c3df">
              I september 2010 överlämnade regeringen en skrivelse till riksdagen
              med utgångspunkter och inriktning för det fortsatta arbetsmiljöarbetet.
              I skrivelsen lyfts ett antal strategiskt viktiga frågor fram och
              en handlingsplan för åren 20102015 presenteras. I handlingsplanen
              redovisas ett antal påbörjade eller planerade konkreta åtgärder.
            </seg>
          </u>
          <note type="speaker" n="1a39c157">
            Anf. 81 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-5" n="9436033e">
            <seg n="cac6edb6">
              Fru talman! Jag skrev interpellationen för att det är så oerhört
              viktigt att vi lyfter fram frågorna om arbetsmiljön. Det gäller
              inte bara dagens arbetsmiljöer, och inte bara de dåliga utan även
              de som är bra. Det är också en fråga en fråga för framtiden.
            </seg>
            <seg n="a8aeda0b">
              Vi går allt snabbare mot en tudelad arbetsmarknad. Vi ser en
              utveckling som ser ut som att de bra och goda arbetsplatserna
              blir ännu bättre. De som fungerar bra kommer att bli ännu bättre
              och får nästan ett eget driv att sköta de här frågorna på ett
              alldeles utmärkt sätt, och det är ju fantastiskt. Samtidigt ser
              vi en annan arbetsmarknad som växer upp där det inte finns någon
              kontroll, där det inte finns något kollektivavtal, där det inte
              finns något fack, arbetsplatser som inte skattemyndigheterna kan
              kontrollera och absolut inte Arbetsmiljöverket.
            </seg>
            <seg n="8114d1b6">
              Arbetsmiljölagen, fru talman, är alldeles utmärkt skriven. Men
              den utgår från att alla arbetsgivare är goda arbetsgivare, och
              vi vet att så inte är fallet. Det betyder att vi kommer att få
              se en ökning av arbetsgivare som har en låt mig kalla det avhumaniserad
              syn på arbetstagarna. Vi ser det inom bygg- och anläggningsindustrin
              i dag. Vi ser det också i verksamheter inom jord och skog, hotell
              och restaurang. Vi ser det i alla dessa RUT-tjänster som ni nu
              så ivrigt beivrar. Där har Arbetsmiljöverket inte någon möjlighet
              att göra kontroller av arbetsmiljöerna. Vi ser det inom transportsektorn.
            </seg>
            <seg n="face575c">
              Jag nämnde tidigare här i kammaren transportföretag som inte
              har någon anställd utan tar in bemanningsföretag med utländska
              åkare som har urusla villkor och dåliga arbetsmiljöer, men vi
              ser det även inom utstationerade företag med utländska bemanningar.
              Vi vet att i de här företagen förekommer skattebrott, dåliga arbetsmiljöer
              och utnyttjande. Det är också problem med underentreprenörer som
              i sin tur har underentreprenörer.
            </seg>
            <seg n="2baba2a7">
              Nu kommer kanske Tomas Tobé att säga att jag är en olyckskorp
              som tar upp eländiga saker. Men låt honom då beskriva att allting
              fungerar jättebra, så kommer jag att beskriva de saker som inte
              fungerar och som jag vill att vi ska åtgärda.
            </seg>
            <seg n="b90f0f25">
              Facket för skogs-, trä- och grafisk bransch har gjort en arbetsmiljöundersökning
              som visar att två medlemmar varje kalenderdag råkar ut för en
              allvarlig arbetsolycka. Det är 55 procent av deras medlemmar som
              tror att de ska kunna jobba fram till ordinarie pensionsålder.
            </seg>
            <seg n="42f7ad6a">
              Många arbetar i dåliga miljöer. Därför är det så viktigt för
              oss här inom politiken att lyfta fram de här frågorna. Hur ska
              vi klara framtidens välfärdsambitioner? Då måste vi se till att
              det finns en god arbetsmiljö som omfattar alla arbetstagare, hela
              arbetsmarknaden. Det behövs någonting som gör att vi kan plocka
              ihop den tudelade arbetsmarknaden, men då krävs det åtgärder.
              I vissa LO-yrken blir man pensionerad vid 55 års ålder.
            </seg>
            <seg n="6a13d25c">
              Min fråga till ministern är vad hon tänker ta för initiativ för
              att se till att tudelningen försvinner eller blir mindre.
            </seg>
          </u>
          <note type="speaker" n="f383f7cc">
            Anf. 82 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-28" n="0b871efe">
            <seg n="b6beecd3">
              Fru talman! Det här är en fråga som engagerar regeringen och
              som engagerar mig väldigt mycket. Senast i går besökte jag Arbetsmiljöverket
              och pratade med generaldirektören och ledningsgruppen om olika
              möjligheter och risker som finns på arbetsmarknaden i dag och
              vad vi ser framför oss.
            </seg>
            <seg n="e9b80f85">
              I Sverige finns totalt 342 000 olika arbetsställen registrerade.
              Jag vill understryka att de allra flesta arbetsgivare är goda
              arbetsgivare. Det är förstås också utifrån det som vi skriver
              lagstiftning. Men vi vet också att det finns de som missköter
              sig och som inte har människors bästa för ögonen.
            </seg>
            <seg n="ba670148">
              Primärt är arbetsmiljöansvaret arbetsgivarens. Oavsett var man
              kommer ifrån omfattas man av arbetsmiljölagen. Arbetar man i Sverige
              omfattas man av arbetsmiljölagens regler.
            </seg>
            <seg n="92c34023">
              Vi har en väldigt god tradition på den svenska arbetsmarknaden,
              den svenska modellen. Vi har en samverkan mellan arbetsgivare
              och fackliga företrädare och omfattande arbetsmiljö- och skyddsombudsorganisationer
              med uppemot 100 000 skyddsombud. Men det räcker inte för att stävja
              alla problem som finns. Vi måste få fler och bättre jobb. Vi måste
              få ett hållbart arbetsliv med individen i centrum som gör att
              man orkar, vill och kan arbeta till pensionen och gärna längre
              upp i åldrarna. Som jag nämnt här under tidigare interpellationsdebatter
              har vi en demografisk utveckling som betyder att vi måste försörja
              allt fler allt längre, och då behövs varje arbetad timme.
            </seg>
            <seg n="6001ec21">
              Det är viktigt att den lagstiftning vi har är bra, och Raimo
              Pärssinen håller med om att den är bra. Det är viktigt att det
              finns bra inspektioner och bra sanktioner mot dem som inte sköter
              sig. Det är också så att det i regeringens satsning på Arbetsmiljöverket
              måste till mer och bättre information till arbetsgivaren. Och
              som näringslivet säger ska det vara lätt att göra rätt.
            </seg>
            <seg n="91cdcf1c">
              Vid mitt möte häromdagen med Medlingsinstitutets generaldirektör
              kunde jag glädjande nog höra att det har blivit fler än 8 000
              nya företag som täcks av kollektivavtal i Sverige, också det en
              positiv signal. Där får också miljöfrågorna en central roll.
            </seg>
            <seg n="206ef15e">
              Det behövs mer än det. Något som är viktigt, och som vi också
              genomför nu, är att se till att arbetsmiljökunskaperna ökar också
              bland elever i skolan så att de är förberedda när de kommer ut
              i arbetslivet. Därför kommer nu både grundskoleämnet och gymnasieskolämnet
              samhällskunskap att involvera arbetslivets villkor och därmed
              också arbetsmiljön. Också inom den högre utbildningen vill jag
              se fler utbildningsanordnare som lägger in arbetsmiljökunskap
              som en del i sitt utbud. Vi kan se på tekniska högskolor, på Chalmers
              och KTH, att de kurserna är väldigt uppskattade och viktiga, för
              där sitter också våra framtida arbetsledare. De fyller en otroligt
              viktig funktion för att arbetslivet ska vara anpassat till arbetsmiljökraven.
            </seg>
            <seg n="d14cb6ad">
              Tidigare har man kanske fokuserat för mycket på de brister som
              män utsätts för i traditionellt manliga branscher som bygg och
              skog, som Raimo Pärssinen också är inne på. Men det finns andra
              och nya arbetsmiljörisker, inte minst i den psykosociala arbetsmiljön
              inom nya tjänstesektorer som växer fram, som vi måste ha koll
              på.
            </seg>
            <seg n="5118bf22">
              Jag blev väldigt glad när jag pratade med generaldirektören på
              Arbetsmiljöverket, därför att den beskrivning han gav var väldigt
              positiv. Han beskrev hur man börjar pinpointa de största riskerna
              på arbetsmarknaden och att man där ska göra bra kontroller. Och
              inspektionerna har ökat med 35 procent per inspektör, också väldigt
              positivt. Man har numera också mer dialog och kommunikation med
              företagen och mindre av administration. Det går alltså åt rätt
              håll. Men vi ska hålla ögonen på dem som missbrukar systemet och
              som missbrukar människor, för det ska vi aldrig någonsin acceptera.
            </seg>
          </u>
          <note type="speaker" n="cb7fd1ee">
            Anf. 83 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-6" n="9436033e">
            <seg n="c665c4a4">
              Fru talman! Låt oss börja med regeringens satsningar. Ansvarig
              minister står här och säger att nu satsar man. Varför skar ni
              bort 150 miljoner kronor på Arbetsmiljöverket? Varför tog ni bort
              var fjärde inspektör? Nu står hon här och säger att inspektionerna
              ökar. Det är jättebra. Det är klart att det är bra om det är många
              inspektioner. Men då blir frågan: Varför tog ni då bort så många?
              Ni har tagit bort 150 miljoner kronor, och nu står arbetsmarknadsministern
              här och säger att ni lägger tillbaka 50 miljoner. Ja, det är väl
              bra så då.
            </seg>
            <seg n="6035c0ae">
              En annan sak som står i svaret är att ni satsar brett på nya
              metoder för en breddad tillsyn på flera arbetsplatser. Det har
              ni ju lagt i malpåse, det har ni skrivit bort. Det är inte sant
              det som står i svaret om de 24 miljonerna.
            </seg>
            <seg n="7e43e73a">
              Åter till frågan. Det finns jättemånga skyddsombud. Men då blir
              min fråga: Blir det fler skyddsombud? Hur ser utvecklingen ut
              mellan åren, ministern? Ni började ju med att dra in pengar till
              utbildning av skyddsombud. Varför gjorde ni det om det är så viktigt
              med skyddsombud? Jag förstår inte logiken. Om inte ministern kan
              svara kanske Tomas Tobé kan förklara logiken i att ta bort resurser
              från dem som jobbar med att förbättra arbetsmiljöerna. Varför?
              Nu står arbetsmarknadsministern här och slår sig för bröstet och
              säger: Vi ökar ju resurserna. Vi ligger fortfarande dåligt till
              internationellt sett.
            </seg>
            <seg n="6b5ec8b6">
              Hur ska man kunna utveckla detta? Jo, det krävs forskning. Men
              den slog ni sönder i småbitar. På Arbetsmiljöverket, som jag också
              har besökt, säger de att till och med de har svårt att hitta relevant
              forskning. Varför slog ni sönder forskningen, Hillevi Engström?
              Vad är det för logik?
            </seg>
            <seg n="87146601">
              Det finns så mycket som går på tvären. Retorik är en sak, men
              min fråga blir: Hur ska vi klara att i framtiden få ihop den alltmer
              tudelade arbetsmarknaden? Vad blir det för fler möjligheter för
              Arbetsmiljöverket att hitta de dåliga arbetsmiljöerna? Vad blir
              det för möjligheter till fler skyddsombud? Varför får inte regionala
              skyddsombud besöka fler företag? Allt detta syftar till att kunna
              klara den framtida välfärden och konkurrensen. Vi ska ha bra arbetsmiljöer.
              Vi ska höja den faktiska pensionsåldern för många grupper som
              i dag slits ut.
            </seg>
            <seg n="9ddaf176">
              Men vad är svaret på detta? Vi ska se mer positivt på detta.
              Jo, det är klart att vi ska, men vad är det för åtgärder?
            </seg>
            <seg n="f6102774">
              Handlingsplanen som vi ska debattera i kammaren under våren,
              vad innehåller den som är mer konkret och handfast? Det är inte
              mycket. LO och Metall som var med i en referensgrupp fick knappt
              vara med i matchen och föra fram synpunkter; de fick lyssna på
              er.
            </seg>
            <seg n="158407d5">
              Frågan kvarstår: Vad ska ni göra?
            </seg>
            <seg n="a4fadbf3">
              Tittar man på Unionens arbetsmiljöundersökning är det de psykosociala
              problemen som växer. Bland Unionens medlemmar är det så mycket
              som 16 procent, och det är många människor, som inte får och kan
              ta ut fyra veckors semester i rad. Vad gör man åt det?
            </seg>
            <seg n="93dea2b2">
              Har parterna fortfarande det fulla ansvaret? Vad tänker ministern
              göra?
            </seg>
          </u>
          <note n="764dff42" type="speaker">
            Anf. 84 TOMAS TOBÉ (M):
          </note>
          <u who="tomas_tobe_95934f" xml:id="i-697200ea1e4010f2-1" n="33e4815a">
            <seg n="1d34f3f2"/>
            <seg n="064d92c9">
              Fru talman! Frågan om en god arbetsmiljö är viktig. Moderaterna
              och Alliansen har varit tydliga med att prioritera upp dessa frågor
              ännu högre på agendan under mandatperioden. Det är något som vi
              från arbetsmarknadsutskottet välkomnar.
            </seg>
            <seg n="d3fdedf3">
              Raimo Pärssinen lyfter upp många intressanta perspektiv i sitt
              inlägg. Låt mig dock börja med det som verkar vara huvudkritiken.
              Den nivå på anslag som Arbetsmiljöverket hade 2005 verkar vara
              parametern på om vi har en bra arbetsmiljö i Sverige eller en
              katastrofal arbetsmiljö. Ska man ha detta som utgångspunkt blir
              det underligt att Raimos eget parti, Socialdemokraterna, inte
              lägger fram förslag på det anslag som var 2005. I stället tycker
              man att det kan göras kraftiga besparingar jämfört med anslaget
              från 2005. Sanningen är att det skiljer 7 procent mellan Alliansens
              anslag till Arbetsmiljöverket och Socialdemokraternas.
            </seg>
            <seg n="b4c8c2f8">
              Mer relevant och viktigt i Raimo Pärssinens inlägg var det som
              handlade om den tudelade arbetsmarknaden. Han beskrev mycket av
              det utanförskap som vi från Alliansen har försökt peka på.
            </seg>
            <seg n="3f3ec458">
              Vi får en arbetsmarknad där allt färre klarar av att hävda sig
              och vara konkurrenskraftiga. Tidigare löste man mycket av detta
              genom att förtidspensionera människor och låsa in dem i arbetsmarknadspolitiska
              program. Man hittade ingen plats för dem på svensk arbetsmarknad.
            </seg>
            <seg n="94e08bab">
              Vi har från Alliansen börjat pröva andra metoder. Vi prövar med
              nystartsjobb och med att få fram fler lärlingsanställningar. Vi
              tror att RUT-tjänster kan skapa en väg in för människor som länge
              stått utanför. Vi tror att sysselsättning inom jobb- och utvecklingsgarantin
              är viktigt. Vi tycker dessutom att frågan om arbetsmiljö är så
              central att vi går in med extra stöd till anordnarna för att säkerställa
              att vi har en bra arbetsmiljö för dem som får sysselsättning.
            </seg>
            <seg n="3994c918">
              Det övergripande målet är att vi måste få fler människor in i
              arbetsgemenskap och att vi får en bra arbetsmiljö.
            </seg>
            <seg n="df31e22c">
              Till arbetsmarknadsministern vill jag säga att en fråga som förtjänar
              att lyftas upp är hur en bra arbetsmiljö kan ses mer som ett konkurrenskraftigt
              medel på arbetsmarknaden för att kunna rekrytera medarbetare och
              också få konsumenter att göra aktiva val, det vill säga vilja
              stöda företag som ligger i framkant vad gäller arbetsmiljö.
            </seg>
            <seg n="0ff9d77b">
              Det är utan tvivel så att företag och arbetsplatser som erbjuder
              en bra arbetsmiljö har bättre produktivitet. Man upprätthåller
              över huvud taget en modell som vi i Sverige tycker är viktig.
            </seg>
            <seg n="7d8b7a9b">
              På vilket sätt avser arbetsmarknadsministern att återkomma till
              riksdagen med hur vi kan få en bättre arbetsmiljö och få fler
              företag att ta ett ansvar och se att arbetsmiljön kan vara ett
              viktigt konkurrensmedel?
            </seg>
          </u>
          <note type="speaker" n="a1753db3">
            Anf. 85 ANN-CHRISTIN AHLBERG (S):
          </note>
          <u who="ann-christin_ahlberg_09cf4f" xml:id="i-b748fe764af9122c-3" n="76894111">
            <seg n="52a67678">
              Fru talman! Arbetsmiljön ser olika ut om man är kvinna eller
              man. Kvinnor har en sämre arbetsmiljösituation än män. Jag vet
              inte om jag ska skratta eller gråta när Tomas Tobé säger: Fler
              människor in. Men vad har man gjort under den borgerliga tiden?
              Jo, Sverige har fått 30 000 färre välfärdsarbetare. Det är just
              det kvinnor jobbar med. Det är inte bra för välfärden.
            </seg>
            <seg n="0b832b84">
              Vad har man gjort mer? Jo, man ser med stor iver till att vård
              och omsorg läggs ut på upphandling. Då är det inte behov eller
              bemanning som gäller utan det billigaste priset. Det företag som
              har den billigaste upphandlingen vinner.
            </seg>
            <seg n="9d6bde11">
              Kvinnor tvingas ofta till detta. Jag möter många kvinnor ute
              på arbetsplatser som säger att de inget hellre skulle vilja än
              att ha en heltid, men de har en sådan arbetsmiljösituation att
              de inte orkar jobba heltid. Det är ett stort arbetsmiljöproblem
              som vi står inför och har stått inför en tid. Det måste man göra
              något åt.
            </seg>
            <seg n="a12c50e6">
              Vad har den borgerliga regeringen gjort mer som inte har gynnat
              kvinnor och en bättre arbetsmiljö? Jo, ni lade ned ALI. Där hade
              man börjat titta på vad som var unikt för kvinnors arbetsmiljösituation.
              Man kan dock förstå att en borgerlig regering inte är så intresserad
              av det. I retoriken heter det att man värnar arbetsmiljön, men
              i praktiken blundar man, speciellt för kvinnor. Nästa skeende
              blir väl att det läggs ut till ännu lägre priser.
            </seg>
            <seg n="917ffccd">
              Vi ser den stress som finns ute i den offentliga verksamheten.
              Där har vi politiker ett extra ansvar. Undersköterskor får delade
              turer. Vi vet att vård och omsorg står inför ett stort rekryteringsbehov
              framöver. Vilka ungdomar vill i dag utbilda sig för att jobba
              där man slits ut i förtid och får en ofrivillig deltid. Vi vet
              också att deltidare är mer sjuka än dem som jobbar heltid.
            </seg>
            <seg n="8cac54c0">
              Vad har den borgerliga regeringen bestämt? Jo, att om man blivit
              sjuk av sitt arbete ska man tvingas ut till heltid. Men om man
              är frisk och vill jobba heltid får man finna sig i att ha ofrivillig
              deltid. Det är en cynisk politik. Det handlar inte om att värna
              om arbetsmiljösituationen.
            </seg>
            <seg n="19dbc867">
              Fler människor in i välfärdssektorn är något vi socialdemokrater
              vill ha, Tomas Tobé.
            </seg>
            <seg n="d21ffea9">
              Jag hoppas att Hillevi Engström ser till att även kvinnors arbetsmiljösituation
              tas upp och tas på största allvar. Annars står vi inför en stor
              arbetskraftsbrist. Och vi måste ha arbetskraft om vi vill ha en
              bra välfärd i Sverige.
            </seg>
          </u>
          <note type="speaker" n="ba646d54">
            Anf. 86 ISAK FROM (S):
          </note>
          <u who="isak_from_0325ff" xml:id="i-0c0e24f2be736d50-4" n="e63be848">
            <seg n="573e5db4">
              Fru talman! Varje arbetsolycksfall, varje arbetsolycksincident,
              är ett misslyckande. Det är ett misslyckande och det kan vara
              en katastrof för den enskilde. Det är ett misslyckande och det
              kan vara en tragedi för arbetskamrater. Det kan vara det för företaget,
              och det är det definitivt för samhället.
            </seg>
            <seg n="d537d056">
              När jag var ute på företag senast förra veckan berättade man
              att det har blivit bättre. Hörde ministern att jag sade bättre?
              Det har blivit bättre för de tillsvidareanställda. På företagen
              ser man att fler och fler hamnar i gråzonen. Fler och fler är
              bemanningsföretagsanställda. Fler och fler är visstidsanställda.
              Tyvärr tillhör fler och fler fas 3. Alltmer av den ordinarie verksamheten
              läggs ut på entreprenad, och entreprenörer tas in. De människorna
              hamnar i gråzonen. Det är riktigt som har sagts här att arbetsgivaren
              är huvudansvarig. Arbetsgivaren är också huvudansvarig för entreprenören.
            </seg>
            <seg n="f8bf1795">
              Vi har de senaste åren sett ett flertal exempel på att människor
              har dött på sina arbetsplatser. Det har varit bemanningsföretagsanställda
              svetsare som har svetsat i stålverket i Luleå, i rötningsverket
              i Umeå eller i någon av de två tre gruvor i Västerbotten som har
              omtalats den senaste tiden som har avlidit för att de inte har
              kunskap om arbetsmiljön och inte fått utbildning om arbetsmiljön.
              Det har heller inte varit det mest väsentliga när man blev antagen
              som entreprenör; det var priset som avgjorde. Vi möts av en gråzon
              som ökar. Samtidigt möts vi av minskade resurser till tillsynsmyndigheten.
            </seg>
            <seg n="1eb1f26c">
              Det finns faktiskt ett gott exempel. Jag kan lyfta fram Rönnskärsverken
              där Boliden har ett arbete som är värt att lyfta fram. På en stor
              tavla som möter besökarna talar man om hur många minuter det har
              gått sedan det senaste arbetsolycksfallet. Man har sett nyttan
              av att konkurrera med god arbetsmiljö. Så är det inte på alla
              ställen. Med en mer tudelad arbetsmarknad som vi har i dag krävs
              andra åtgärder.
            </seg>
            <seg n="fb6dd9bb">
              Tomas Tobé förespråkar en politik där fler människor ställs i
              gråzonen och där fler människor inte kommer att kunna ta del av
              det arbetsmiljöarbete som görs på många håll. Vårt största problem
              i dag är ju att fler och fler hamnar i gråzonen med den moderata
              politiken.
            </seg>
          </u>
          <note type="speaker" n="717619ae">
            Anf. 87 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-29" n="0b871efe">
            <seg n="bd9e428e">
              Fru talman! Jag måste replikera på att fler och fler hamnar i
              gråzonen. Nej, tvärtom. Fler och fler får chansen att komma in
              på arbetsmarknaden och lämna utanförskap och den ohälsa det medför
              att vara utanför arbetsgemenskapen. Vi vet att långvariga sjukskrivningar
              och utanförskap leder till att man blir ännu sjukare i andra sjukdomar.
              Vi försöker få en rutschbana in på arbetsmarknaden för dem som
              har stått utanför. Vi ser ut att ha lyckats ganska bra, även om
              vi inte är nöjda.
            </seg>
            <seg n="8a475c59">
              Jag kan hålla med Raimo Pärssinen om att vi ska ha bra arbetsmiljöer.
              Den statistik som finns visar positiva siffror. Dödsolyckorna
              minskar till en lägsta nivå. Arbetsolyckor med frånvaro har minskat
              i allt snabbare takt. Arbetssjukdomarna har minskat kraftigt;
              det är en halvering sedan 2004. Vi ser att sjukfrånvaron och arbetsohälsan
              har minskat sedan kulmen 20022003. Det är goda signaler.
            </seg>
            <seg n="1547d441">
              Vi kan också titta på den senaste tidens rapportering från olika
              undersökningar av de fackliga organisationerna. Unionen lyfter
              fram arbetstidsfrågan. ST lyfter fram arbetsbelastningsfrågan.
              Arbetsgivarverket säger att de statligt anställda över lag är
              mer nöjda än andra. De har både meningsfulla, obundna och omväxlande
              arbetsuppgifter. GS säger att det finns en hög olycksfallsstatistik
              och att det är bekymmer med tunga arbeten i tryckeribranschen
              och träbranschen. LO lyfter fram funktionshindrade.
            </seg>
            <seg n="dac9d0ca">
              Mycket av de problem som lyfts fram i undersökningarna är sådant
              som rör det interna arbetet inne på arbetsplatserna. Det rör arbetsorganisation
              och ledning och fördelning av arbete. Det är nog så viktigt, men
              det är en svår fråga för regeringen att gå in på enskilda arbetsplatser
              och leda och fördela arbetet. Det är till och med något som vi
              ska hålla oss utanför.
            </seg>
            <seg n="c5d466bd">
              För mig som arbetsmarknadsminister är det viktigt att motarbeta
              och motverka för tidig utslagning från arbetslivet. Vi måste identifiera
              nya risker och se till att vi har ett hållbart arbetsliv hela
              livet. Vi måste höja medvetenheten och kunskapen om de här frågorna.
              Det gör vi genom att öka anslaget till Arbetsmiljöverket för informationsinsatser.
              Vi måste synliggöra att det är lönsamt det är vinna-vinna att
              satsa på en bra arbetsmiljö. Det finns många förslag i handlingsplanen.
              Ett är att Arbetsmiljöverket ska kunna lyfta fram certifierade
              arbetsplatser tydligare. Vi kommer att ha konkurrens om arbetskraften.
              De ungdomar som kommer ut om några år kommer att kunna välja arbetsgivare
              i större utsträckning. Då kommer det att vara en viktig faktor
              många gånger viktigare än lönen att få utvecklande och omväxlande
              arbeten på en arbetsplats där man inte blir sjuk eller skadad.
            </seg>
            <seg n="59ed0b9f">
              Vi måste också förbättra det förebyggande arbetet. Där har vi
              en roll att fylla. Arbetsmiljöverket har fått i uppdrag att ta
              fram ett IT-baserat verktyg för att förenkla och stödja arbetet
              med riskhantering och riskanalys.
            </seg>
            <seg n="6fa68da0">
              Det finns många nya hälsorisker i arbetslivet. En är hot och
              våld. På regeringens uppdrag driver Arbetsmiljöverket nu ett särskilt
              projekt. Inte minst inom offentlig sektor ser vi att många blir
              hotade på sina arbetsplatser. Det är naturligtvis något som vi
              måste sätta stopp för. Det är högt prioriterat. Det är också viktigt
              med en dialog mellan arbetsmarknadens parter. Jag har ett möte
              inplanerat med dem för att närmare behandla de här frågorna.
            </seg>
            <seg n="43d4df83">
              Det finns mycket att göra, men det är fel att peka på att det
              går åt fel håll, vilket jag tycker att Raimo Pärssinens interpellation
              andas.
            </seg>
            <seg n="75c4cc05">
              Jag följer den här frågan oerhört noga. Det här är avgörande
              för arbetslinjen. Om vi ska lyckas få in alla dem som står utanför
              i dag måste arbetslivet vara tillåtande och välkomnande.
            </seg>
          </u>
          <note type="speaker" n="886edadf">
            Anf. 88 RAIMO PÄRSSINEN (S):
          </note>
          <u who="raimo_parssinen_c1bef5" xml:id="i-7889801a22ba28e0-7" n="9436033e">
            <seg n="99cf3337">
              Fru talman! Tack, ministern, för debatten!
            </seg>
            <seg n="9a4520bd">
              Jag har några kommentarer. Tomas Tobé försöker, i vanlig ordning,
              blanda bort korten. Vi pratar om arbetsmiljö, då pratar han nystartsjobb.
              Det har han försökt förr. Vi vet att Tomas Tobé och Moderaterna
              i arbetsmarknadsutskottet inte har någon politik när det gäller
              arbetsmiljöfrågorna. Det är bara tomma ord.
            </seg>
            <seg n="6fefc565">
              Vi har diskuterat fas 3 tidigare i dag. Jobba själv gratis någonstans,
              Tomas Tobé, där du inte är värderad. Du får inte ett öre, utan
              du blir anvisad att vara där i två år. Känn hur det känns.
            </seg>
            <seg n="e7121dcf">
              Jag frågade hur vi får fler skyddsombud. Är det enbart en fråga
              för de fackliga organisationerna? Det svarade inte ministern på.
              Hur kan man ordna så att Arbetsmiljöverket får bättre befogenheter
              och kontroller?
            </seg>
            <seg n="3d917077">
              Ni har brutalt skurit ned på Arbetsmiljöverket. Jag har inte
              förväntat mig någon kommentar från ministern om varför ni gjorde
              det. Ni slog sönder den världsledande forskningen om arbetsmiljö.
              Varför gjorde ni det? Vi får inget svar. Varför drog ni ned på
              pengarna till skyddsombud? Vi har inte fått något svar på det.
              Det kommer förhoppningsvis i den sista rundan.
            </seg>
            <seg n="8dc61f12">
              Analysförmågan hos Arbetsmiljöverket är i princip borta. Det
              kommer så många nya EG-direktiv och man hinner inte med. Det är
              ni som har skulden för det.
            </seg>
            <seg n="c8f0ad60">
              Låt oss fortsätta att lyfta fram arbetsmiljöfrågorna för att
              kunna vinna konkurrensen i framtiden och se till att det i Sverige
              finns endast goda arbetsplatser.
            </seg>
          </u>
          <note n="d985dfac" type="speaker">
            Anf. 89 TOMAS TOBÉ (M):
          </note>
          <u who="tomas_tobe_95934f" xml:id="i-697200ea1e4010f2-2" n="33e4815a">
            <seg n="1d34f3f2"/>
            <seg n="d5c598bd">
              Fru talman! Jag vill också tacka arbetsmarknadsministern, interpellanten
              och övriga debattörer för en intressant och bra debatt.
            </seg>
            <seg n="86b43c24">
              Jag försökte lyfta fram något positivt i interpellantens inlägg.
              Jag tyckte att det var intressant att Socialdemokraterna ändå
              började beskriva en av de utmaningar som vi har på arbetsmarknaden
              med att alla inte får plats i arbetsgemenskapen. Detta har vi
              sett under en lång tid. Det är också nära kopplat till att kunna
              erbjuda en bra arbetsmiljö.
            </seg>
            <seg n="74ed9180">
              Därför är det intressant att diskutera vilka åtgärder vi behöver
              få på plats för att vägarna in på arbetsmarknaden ska vara så
              öppna som möjligt och för att vi samtidigt ska kunna säkerställa
              att det finns en bra arbetsmiljö konkret när det gäller fas 3.
              Jag har inte sett något förslag från Socialdemokraterna om att
              man erbjuder en högre ersättning. Jag har egentligen över huvud
              taget inte sett något alternativ från Socialdemokraterna. Jag
              hör att man är missnöjd, men man erbjuder ingen annan politik.
              Det finns en hemläxa att göra om man ska fortsätta att framföra
              denna kritik i samma höga debatton.
            </seg>
            <seg n="6ac0ebbe">
              Fru talman! Vidare blir jag anklagad för att stå bakom en politik
              som inte erbjuder någon som helst politik för arbetsmiljön. Det
              kan finnas anledning att vara aningen mer ödmjuk. Vi ger Arbetsmiljöverket
              591 miljoner för 2011. Vi återkommer inom kort från regeringen
              med en handlingsplan för arbetsmiljön.
            </seg>
            <seg n="25d281cc">
              Statsministern har varit tydlig i sin regeringsförklaring med
              att detta är en viktig fråga för Moderaterna och för Alliansen.
            </seg>
            <seg n="5bd33a3f">
              Jag ser fram emot att lyfta fram arbetsmiljöfrågorna mer under
              denna mandatperiod. Från arbetsmarknadsutskottet kommer vi att
              följa detta noga. Vi vill efter denna mandatperiod kunna konstatera
              att vi har tagit ytterligare steg för att säkerställa att Sverige
              ligger i absolut högsta världsklass när det gäller arbetsmiljön
              på svenska arbetsplatser.
            </seg>
          </u>
          <note type="speaker" n="34a761f8">
            Anf. 90 ANN-CHRISTIN AHLBERG (S):
          </note>
          <u who="ann-christin_ahlberg_09cf4f" xml:id="i-b748fe764af9122c-4" n="76894111">
            <seg n="8b6e3e42">
              Fru talman! Ett hållbart arbetsliv är någonting som vi socialdemokrater
              verkligen vill ha. Men när vi tittar på hur man skadas i arbetslivet
              ser vi också där stora skillnader mellan kvinnor och män. Om vi
              tittar på de arbetsskador som ska godkännas eller inte framgår
              det av en TCO-rapport att män får 22 procent av arbetsskadorna
              godkända och kvinnor 11 procent. Ändå vet vi att kvinnor har en
              många gånger tuffare arbetsmiljö.
            </seg>
            <seg n="900038bb">
              Vi ser också vad som växer fram i och med den privatiseringsiver
              som borgarna har. Vi ser att det har blivit tystare arbetsplatser.
              Man är rädd för att yttra sig över saker och ting som inte är
              bra för arbetsmiljön. Man ser att det är stora brister när det
              gäller att få in en vikarie. Det är ständig underbemanning på
              många arbetsplatser. Man har ett alltför dåligt inflytande och
              en för dålig delaktighet i sin egen vardag på jobbet, vilket vi
              vet inte är bra för arbetsmiljön och för den egna hälsan.
            </seg>
            <seg n="cd8e7bea">
              Vi vet att många som jobbar deltid jobbar under den tid som det
              är som stressigast. Vi vet också att många av dem som jobbar deltid
              hoppar över raster för att det inte går att få ihop tiden.
            </seg>
            <seg n="581b1bac">
              Vi vet också att utbildningsnivån och intresset hos arbetsgivarna
              när det gäller arbetsmiljön inte är tillräckligt.
            </seg>
            <seg n="888af7ae">
              Tomas Tobé sade att regeringen satsar. Men om man tittar på plussidan
              måste man också titta på vad man har tagit bort tidigare. Det
              går alltid att tricksa och fixa i statistiken, men man måste titta
              på helheten i fråga om vad ni har velat med arbetsmiljön och i
              fråga om vad ni har gjort och inte gjort.
            </seg>
          </u>
          <note type="speaker" n="1243c98b">
            Anf. 91 ISAK FROM (S):
          </note>
          <u who="isak_from_0325ff" xml:id="i-0c0e24f2be736d50-5" n="e63be848">
            <seg n="45b827e2">
              Fru talman! Om tillsynen över arbetsmiljön ska kunna upprätthållas
              på ett tillfredsställande sätt måste det finnas en myndighet som
              övervakar att arbetsgivarna tar sitt arbetsmiljöansvar och bedriver
              ett systematiskt arbetsmiljöarbete.
            </seg>
            <seg n="2f35100c">
              Fru talman! Borgerliga politiker lyfter ofta fram forskningen
              och att den ska förstärkas, vilket är intressant. Vi delar denna
              syn. Men när det handlar om forskning inom arbetsmiljö är det
              inte lika intressant.
            </seg>
            <seg n="2e19d15c">
              Nästan direkt efter valet 2006 lade man ned Arbetsmiljöinstitutet.
              Det i sig har fått konsekvenser. Det innebär att värdefull forskning
              inom arbetsmiljöområdet har splittrats och försvagats. Det innebär
              att den samordnade forskningen inom arbetsgivarorganisationen
              när det gäller ergonomi, belastningsskador, fysiska och kemiska
              hälsorisker i stort sett har försvunnit. Detsamma gäller Arbetslivsinstitutets
              utbildningar till exempel för personal inom företagshälsovården
              och för fackligt förtroendevalda.
            </seg>
            <seg n="ddf7b9bf">
              Detta har också gjort att det på sina håll i företag är svårare
              för skyddsombuden att gå kompletteringsutbildningar. Det har blivit
              betydligt svårare, och på flera håll slirar också arbetsgivaren
              innan man skickar i väg skyddsombud på nyutbildning. Detta får
              konsekvenser framgent.
            </seg>
            <seg n="41265f32">
              Fru talman! ILO rekommenderar en inspektör per 10 000 anställda.
              Vad vi kan se nu har Sverige 0,7 inspektörer per 10 000 anställda.
              Tycker inte arbetsmarknadsministern att Sveriges löntagare förtjänar
              minst det som ILO rekommenderar?
            </seg>
          </u>
          <note type="speaker" n="f577cf2e">
            Anf. 92 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-50e42d3d6124b62f-30" n="0b871efe">
            <seg n="a6fcf11a">
              Fru talman! Jag tackar mina meddebattörer för bra debatter.
            </seg>
            <seg n="db63c4ef">
              Ann-Christin Ahlberg tar upp en viktig fråga som jag verkligen
              vill förtydliga och som gäller ojämlikheten och ojämställdheten
              i fråga om beviljande av livränta. Det är en mycket viktig fråga
              som har lyfts fram och där man kan se att det är ojämställdhet.
              Det är någonting som vi tar allvarligt på. Därför har vi gett
              Inspektionen för socialförsäkringen i uppdrag att granska arbetsskador
              ur ett jämställdhetsperspektiv. Vi har också tillfört medel för
              mer forskning om vad detta som gäller kvinnors ohälsa och skador
              beror på.
            </seg>
            <seg n="e37faeff">
              Förklaringen kan vara och är troligtvis att man inte har kunskaper
              för att kunna bedöma kvinnors skador på samma sätt eftersom de
              inte är lika synliga från utsidan. Kapar man några fingrar i en
              maskin syns det, medan kvinnor drabbas av belastningsskador om
              de exempelvis har jobbat många år inom äldreomsorgen som undersköterska.
              Kvinnors skador är då inte lika lätta att koppla till arbetet
              och bedöma dem som arbetsskador. Men där måste vi göra mer. Jag
              delar helt den uppfattningen. Och det görs mer, och det tas på
              allvar.
            </seg>
            <seg n="49383336">
              Arbetsmiljön är en prioriterad fråga eftersom det är grunden
              i arbetslinjen så att fler ska kunna komma in, vara kvar, utvecklas
              och jobba längre upp i åren. Då måste vi stödja detta genom en
              bra arbetsmiljö.
            </seg>
            <seg n="ca12a98b">
              Jag är mycket nöjd med det förändringsarbete som har skett inom
              Arbetsmiljöverket. Ibland kan det vara så att en kris, som det
              förstås är när man göra stora neddragningar, leder till att man
              måste tänka nytt och tänka annorlunda och effektivisera sin verksamhet.
            </seg>
            <seg n="42138e3e">
              Att inspektörerna nu gör 35 procent fler inspektioner per person
              är fantastiskt. De har också en bättre kommunikation för att kunna
              jobba förebyggande.
            </seg>
            <seg n="a6ae0995">
              Vi gör alltså många olika saker. Arbetsmiljön är och kommer att
              vara en prioriterad fråga. Jag tror inte att allting var bättre
              förr. Jag tror att man ständigt måste förbättra och se över dessa
              institutioner så att alla personer som går till arbetet varje
              dag inte ska behöva vara rädda för att skadas, förolyckas eller
              bli sjuka. Det är grunden i själva arbetslinjen.
            </seg>
            <seg n="7ca0a789">
              Jag tackar för debatten och önskar er en trevlig helg.
            </seg>
          </u>
          <note n="3830be93">
            Överläggningen var härmed avslutad.
          </note>
          <note n="2846671c">
            12 § Bordläggning
          </note>
          <note n="4052785f">
            Anmäldes och bordlades
          </note>
          <note n="1a71bd6f">
            13 § Anmälan om interpellation
          </note>
          <note n="18038f22">
            Anmäldes att följande interpellation framställts
          </note>
          <note n="3d3762b0">
            den 21 januari
          </note>
          <note n="2daa3970">
            Agneta Gille
          </note>
          <note n="aa753f48">
            Interpellationen redovisas i bilaga som fogats till riksdagens
            snabbprotokoll tisdagen 25 januari.
          </note>
          <note n="9d013a41">
            14 § Anmälan om frågor för skriftliga svar
          </note>
          <note n="cb55898d">
            Anmäldes att följande frågor för skriftliga svar framställts
          </note>
          <note n="3d3762b0">
            den 21 januari
          </note>
          <note n="dfb8f372">
            Raimo Pärssinen
          </note>
          <note n="a3f9242b">
            Helene Petersson
          </note>
          <note n="69d8a158">
            Amineh Kakabaveh
          </note>
          <note n="e3ccd2a4">
            Åsa Lindestam
          </note>
          <note n="0825eb2b">
            Eva Flyborg
          </note>
          <note n="f3d09cce">
            Stina Bergström
          </note>
          <note n="5f9b0207">
            Jonas Sjöstedt
          </note>
          <note n="5f9b0207">
            Jonas Sjöstedt
          </note>
          <note n="9912f379">
            Frågorna redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note n="476856d4">
            15 § Anmälan om skriftliga svar på frågor
          </note>
          <note n="a413ca8e">
            Anmäldes att skriftliga svar på följande frågor inkommit
          </note>
          <note n="c386475c">
            den 20 januari
          </note>
          <note n="b579eb5c">
            Bodil Ceballos
          </note>
          <note n="5f9b0207">
            Jonas Sjöstedt
          </note>
          <note n="3d3762b0">
            den 21 januari
          </note>
          <note n="69d8a158">
            Amineh Kakabaveh
          </note>
          <note n="adbb1110">
            Christer Engelhardt
          </note>
          <note n="adbb1110">
            Christer Engelhardt
          </note>
          <note n="1245c388">
            Svaren redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note n="4e23731e">
            16 § Kammaren åtskildes kl. 13.49.
          </note>
          <note n="87cb556e">
            Förhandlingarna leddes
          </note>
          <note n="98d9dd69">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
