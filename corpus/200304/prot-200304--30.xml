<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--30</head>
          <docDate when="2003-11-18">2003-11-18</docDate>
        </div>
      </front>
      <body>
        <div>
          <note n="19fff750">
            ﻿
          </note>
          <note n="f3d8fea5">
            Riksdagens protokoll
          </note>
          <note n="ae8fc33c">
            2003/04:30
          </note>
          <note type="date" n="c2affaeb">
            Tisdagen den 18 november
          </note>
          <note n="7cb0f09e">
            Kl. 14:00 - 18:56
          </note>
          <note n="79d034f1">
            1 § Justering av protokoll
          </note>
          <note n="a5b9d1a7">
            Justerades protokollet för den 12 november.
          </note>
          <note n="dc4ecaa0">
            2 § Svar på interpellation 2003/04:84 om regeringens behandling
            av universitets- och vetenskapsområdesansökningar
          </note>
          <note type="speaker" n="2fa125b4">
            Anf. 1 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-0" n="d822ce30">
            <seg n="6f258a8d">
              Herr talman! Torsten Lindström har ställt ett antal frågor till
              mig angående kvaliteten i högskolans grundutbildning och forskning,
              lärosätenas autonomi samt handläggningen av de ansökningar om
              vetenskapsområde eller universitetsstatus som några högskolor
              har lämnat in.
            </seg>
            <seg n="1763d7c6">
              Låt mig börja med att slå fast att Sveriges grundläggande högskoleutbildning
              och forskning generellt sett håller hög kvalitet. Vi har infört
              ett gediget och ambitiöst kvalitetssäkringssystem som innebär
              att Högskoleverket återkommande ska granska och bedöma all högre
              utbildning och forskarutbildning. Vad gäller forskningen vid våra
              lärosäten är Sverige, i förhållande till sin storlek, en av världens
              största producenter av vetenskaplig kunskap.
            </seg>
            <seg n="fde6ca67">
              Sverige tillhör den grupp av länder som satsar mest offentliga
              resurser på forskning och utveckling, ungefär 1 % av BNP. Att
              satsa på utbildning och forskning är att satsa på framtiden. Ny
              kunskap är grunden för en god och hållbar samhällsutveckling och
              tillväxt och en av Sveriges främsta konkurrensfördelar. Jag kommer
              därför att fortsätta arbeta för att upprätthålla och stärka Sveriges
              ställning som kunskaps- och forskningsnation.
            </seg>
            <seg n="00d80b9c">
              En grundpelare i regeringens forskningspolitik är att staten
              utgör garanten för en vital och fri grundforskning. Detta har
              stärkts genom den nya myndighetsorganisation för forskningsfinansiering
              som regering och riksdag har inrättat. Anslaget till Vetenskapsrådet
              har under de senaste åren ökat med 30 %. För att utveckla och
              garantera den svenska forskningens kvalitet höjer regeringen under
              åren 20002005 anslagen till forskning och forskarutbildning med
              ca 1,7 miljarder kronor.
            </seg>
            <seg n="6905d9ba">
              Arbetet pågår nu med nästa forskningspolitiska proposition. Såsom
              aviserades redan under förra mandatperioden ska den läggas fram
              i mitten av denna mandatperiod. Viktiga teman för denna proposition
              blir grundforskningens roll och framtid, det generationsskifte
              som svensk forskning står inför, forskarutbildningens struktur
              och forskningens roll i innovationssystemen.
            </seg>
            <seg n="c82e9b89">
              De svenska lärosätena har, i internationell jämförelse, en mycket
              stor frihet och starkt självstyre. Detta är bra. Regeringen har
              även tagit olika steg för att öka lärosätenas möjligheter att
              styra över sin egen verksamhet. Men stor frihet innebär också
              ett stort ansvar. För att Sverige ska kunna upprätthålla en fortsatt
              hög internationell kvalitet inom forskningen är det nödvändigt
              med prioritering, arbetsfördelning och kraftsamling, såväl inom
              som mellan lärosätena.
            </seg>
            <seg n="ade9e24c">
              Sverige har i dag ett högskolelandskap med ett antal universitet
              med generell examensrätt för forskarutbildning samt några högskolor
              som tilldelats vetenskapsområde, det vill säga rätt att utfärda
              examina i forskarutbildningen inom ett avgränsat område. Därutöver
              har vi ett antal högskolor som inte har rätt att självständigt
              bedriva forskarutbildning eller examinera inom denna. Dessa lärosäten
              har dock sedan ett par år tillbaka fasta forskningsresurser. Detta
              högskolelandskap är ett uttryck för regeringens strävan att skapa
              minst en stark högskola i varje län.
            </seg>
            <seg n="c2b4a565">
              Beslut om att inrätta nya universitet eller tilldela en högskola
              ett vetenskapsområde föregås av en noggrann kvalitetsgranskning
              som genomförs av Högskoleverket. Ett lärosäte måste ha grundutbildning
              och forskning av sådan kvalitet och omfattning att forskarutbildning
              kan bedrivas på en hög vetenskaplig nivå. Men som regeringen uttalade
              i budgetpropositionen för 2000 kan en högskola tilldelas vetenskapsområde
              enbart om det, förutom att kvalitetskriterierna är uppfyllda,
              även finns statsfinansiella förutsättningar för detta samt att
              det ligger i linje med regeringens forskningspolitiska bedömning.
              Samma sak gäller för inrättandet av nya universitet.
            </seg>
            <seg n="9b16b49a">
              Mot bakgrund av det statsfinansiella läget är det för närvarande
              inte aktuellt att inrätta fler universitet eller tilldela fler
              högskolor vetenskapsområde. I detta läge finns det därför inte
              någon anledning att inhämta yttranden från Högskoleverket.
            </seg>
          </u>
          <note type="speaker" n="3de9e3ea">
            Anf. 2 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-e466d75ce5856258-0" n="844c558d">
            <seg n="a97c7f53">
              Herr talman! Inledningsvis vill jag tacka utbildningsministern
              för svaret på min interpellation. Det är intressant att få debattera
              med ministern igen.
            </seg>
            <seg n="64cd4231">
              Tyvärr måste jag ändå tillstå att under den tid som förflutit
              sedan sist verkar den gamla passiviteten i den socialdemokratiska
              utbildningspolitiken ha nått nya höjder. Nu hanterar inte regeringen
              ens de ärenden som tillställs regeringen. Fyra högskolors ansökningar
              om att få bli universitet ligger obesvarade, liksom två högskolors
              ansökningar om vetenskapsområde, det vill säga rätt att examinera
              forskare inom ett större område. Regeringen har inte ens bett
              Högskoleverket om den kvalitetsbedömning som behövs för att ens
              börja hantera ansökningarna.
            </seg>
            <seg n="eb222944">
              Det här, herr talman, visar hur farligt det blir när en del frågor
              politiseras, åtminstone när det är den socialdemokratiska regeringen
              som får hantera strategiska frågor för utbildning, forskning och
              tillväxt.
            </seg>
            <seg n="1eb25ee8">
              Vi ser i dag i Sverige färre forskarstuderande i humaniora, samhällsvetenskap
              och medicin, liksom färre forskarassistenter den vanliga meriteringsvägen
              för nya doktorer på alla vetenskapsområden. Det innebär att möjligheterna
              för lovande forskare att spetsa sin kompetens och skicklighet
              blir sämre.
            </seg>
            <seg n="91fecc20">
              Med tanke på att Thomas Östros är ordförande i en av socialdemokratins
              tillväxtgrupper är det särskilt häpnadsväckande att så lite händer
              inom det egna ansvarsområdet.
            </seg>
            <seg n="d30a5fd8">
              I sitt svar visar utbildningsministern tydligt att regionalpolitiska
              skäl i den socialdemokratiska utbildningspolitiken får gå före
              kvaliteten. Det är sorgligt. Högskolor och deras utveckling har
              självklart betydelse för en region och dess utveckling, men för
              oss kristdemokrater är ändå lärosätena i första hand en nationell
              resurs. Det är också en nationell fråga hur kvaliteten i forskning
              och utbildning ska ges de bästa förutsättningarna så att Sverige
              ska ligga i forskningens och utbildningens framkant.
            </seg>
            <seg n="be180c44">
              Hur kan det vara möjligt att bygga en bra utbildning och forskning
              när utbildningsministern inte ens är beredd att ge verktygen för
              det? Och om det nu är regionalpolitiska skäl som är huvudpoängen
              för regeringen, varför vill då regeringen hindra de nya lärosäten
              som har kommit till att utvidga sin kompetens, bygga vidare på
              sin skicklighet och få en allt större roll inom sina regioner
              och inom Sverige?
            </seg>
            <seg n="d50f1abc">
              Problemen med regeringens agerande är flera. Samtidigt som regeringen
              inte ens tar upp frågan från en del lärosäten delas universitetsstatus
              ut till högskolor som inte klarar kvalitetskraven. Det är tydligen
              farligt för kvaliteten att lägga makt inom Utbildningsdepartementet.
              Vi kristdemokrater förespråkar i stället en modell där det är
              kvalitetskraven som ska styra om ett lärosäte ska få vetenskapsområde,
              inte politiska hänsyn.
            </seg>
            <seg n="98d5014c">
              Herr talman! Det vore klädsamt om Thomas Östros här i riksdagen
              i dag gav ett besked om hur Socialdemokraterna ser på de ansökningar
              som ännu inte har behandlats. Hur ska dessa högskolor i förhållande
              till andra kunna känna sig säkra på att de får en rättmätig och
              sjyst behandling? Innebär det besked som Thomas Östros ger här
              i dag att blott intet kommer att hända inom svensk högskola och
              forskning de kommande åren? Har regeringen abdikerat så till den
              milda grad?
            </seg>
          </u>
          <note type="speaker" n="f9defe56">
            Anf. 3 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-1" n="d822ce30">
            <seg n="3f0827cf">
              Herr talman! Det är alltid en lika roande upplevelse att få debattera
              med Torsten Lindström.
            </seg>
            <seg n="7fcdf0e2">
              Det har varit en väldigt spännande utveckling de här åren när
              det gäller synen på högskolor och universitet och vilka som ska
              ha rätten att bedriva forskarutbildning. När vi började processen
              med att bygga minst en stark högskola i varje län fanns det ett
              väldigt starkt motstånd från hela det borgerliga fältet. Det skulle
              man inte göra. Man skulle bara ha de gamla universiteten. Det
              var dem man skulle värna om.
            </seg>
            <seg n="3a6315ef">
              Sedan gick vi vidare och menade att de högskolor som verkligen
              hade lyckats profilera sig och bli starka inom ett specialiserat
              fält inom något ämne skulle få chansen att, efter mycket tuff
              prövning från Högskoleverket, få rätten till vetenskapsområde,
              det vill säga rätten att självständigt bedriva forskarutbildning.
              Också då var motståndet starkt från borgerligheten. Det skulle
              åtminstone bara vara de gamla universiteten som fick bedriva forskarutbildning.
            </seg>
            <seg n="e91a0e71">
              Men vi drev igenom det mycket framgångsrikt. Mälardalens högskola,
              som Torsten Lindström finns nära, är en av våra starkaste högskolor,
              skarpt profilerad mot teknikämnet. Nu bedriver man mycket framgångsrik
              forskarutbildning i det ämnet. Kalmar fick naturvetenskapen. Man
              har också där skaffat sig en nisch och ett arbetssätt som gör
              att man hävdar sig väl. Blekinge har det tekniska området, inte
              minst inom informationsteknologin. Mitthögskolan har det naturvetenskapliga
              området.
            </seg>
            <seg n="235d6848">
              Hela tiden pågick en skarp politisk diskussion. Är inte det här
              att smeta ut forskningsresurser? Ska verkligen fler få bedriva
              forskarutbildning? Den debatten vann vi, så till den milda grad
              att Torsten Lindström nu har antagit motsatt position. Nu ska
              alla bedriva forskarutbildning.
            </seg>
            <seg n="fee0db13">
              Så långt har jag inte gått, och jag tror att man i väldigt få
              föreställningsvärldar om en god akademisk framtid ser framför
              sig att varenda högskola ska bedriva forskarutbildning. Det kräver
              en stark vetenskaplig massa. Det kräver god och stark forskning.
              Det kräver miljöer som gör att vi kan vara trygga med att forskarutbildningen
              håller hög internationell klass. Därför har vi valt att bygga
              upp den strukturen att Högskoleverket ansvarar för att göra mycket
              tuffa granskningar av kvaliteten. Man släpper bara fram dem som
              klarar tuff kvalitetsgranskning.
            </seg>
            <seg n="7d44e397">
              Men det innebär också att staten tar på sig ett ansvar. Om en
              högskola får ett vetenskapsområde har också staten sagt att här
              ska bedrivas forskarutbildning med ett nationellt ansvar. Då måste
              staten också se till att man tillför resurser. Det är ännu ett
              skäl till att vi inte kan ha forskarutbildning vid alla våra högskolor.
              Kvalitetsskälen talar emot det, och resursfördelningsskälen talar
              emot det.
            </seg>
            <seg n="25cb7827">
              I stället kommer vi framför oss att ha ett högskolelandskap som
              jag menar visar att det finns en sund arbetsfördelning i svensk
              högskolevärld: universiteten, med rätt att bedriva forskarutbildning
              i alla ämnen, högskolor med vetenskapsområde, med specialiserade
              inriktningar mot vissa ämnen där man har rätt att bedriva forskarutbildning,
              och en rad högskolor som forskar själva. De har fått fasta forskningsresurser
              via riksdagsbeslut också där med skarpt motstånd från borgerligheten
              men utan rätt att självständigt bedriva forskarutbildning. Det
              måste de göra tillsammans med andra.
            </seg>
            <seg n="de5adcf9">
              Vi har arbetat fram ett system för att stimulera denna samverkan
              med forskarskolor. Universiteten står som värd och samverkar med
              högskolor utan vetenskapsområde. Det är värt att gå vidare med,
              men inte att ha som idé att vi har uppnått det bästa av alla tillstånd
              när alla högskolor bedriver forskarutbildning. Så gör man heller
              inte internationellt. Här möter vi konkurrens som är benhård och
              måste värna om kvaliteten.
            </seg>
            <seg n="1a74756f">
              Regeringens bedömning är att vi inte i det här läget behöver
              ytterligare lärosäten som bedriver forskarutbildning. Det finns
              inte heller statsfinansiella förutsättningar för det. Det är ingen
              mening med att driva granskningsprocessen vidare när det inte
              är aktuellt att inrätta några nya lärosäten med vetenskapsområde
              vid det här tillfället.
            </seg>
          </u>
          <note type="speaker" n="e1945ccb">
            Anf. 4 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-e466d75ce5856258-1" n="844c558d">
            <seg n="8adad535">
              Herr talman! Det är en fascinerande men något selektiv historiebeskrivning
              som utbildningsministern ger uttryck för när han målar med de
              här breda dragen. Både utbildningsministern och jag är nog medvetna
              om att de nyare lärosätena kom till under en period i slutet av
              70-talet då vare sig Thomas Östros eller för den delen mitt parti
              fanns i regeringsställning.
            </seg>
            <seg n="2cc9f24e">
              Nåväl, inom socialdemokratin talar man numer mycket om tillväxt.
              Det är ju en välkommen inriktning. Problemet är bara, herr talman,
              när de här orden som vanligt inte följs av de åtgärder som krävs
              för att tillväxt ska bli möjlig.
            </seg>
            <seg n="53bcbd5b">
              Går vi in och ser på de ekonomiska förutsättningar som utbildningsministern
              har presenterat för riksdagen och som vi ska ta ställning till
              visar det sig att regeringen faktiskt har backat. Regeringen har
              minskat sin ambitionsnivå när det gäller utbyggnad av högskolan
              och när det gäller forskning. Detta till skillnad från oss kristdemokrater
              som i precis motsats till utbildningsministern i våra förslag
              gör satsningar på kvalitet både i grundutbildningen och i forskningen.
            </seg>
            <seg n="326efb90">
              Utbildningsministern talar mycket om kvalitet, och det är ju
              välkommet. Samtidigt måste man ställa sig frågan, herr utbildningsminister,
              varför utbildningsministern struntar i när den här kvalitetsbedömningen
              verkligen görs. När Mitthögskolan erhöll universitetsstatus var
              det till och med så att Högskoleverket, som Thomas Östros nu hyllar,
              skrev till regeringen och fann det mycket olyckligt att inte ens
              någon form av enklare kvalitetsprövning ansetts nödvändig för
              den här utnämningen.
            </seg>
            <seg n="8390536d">
              Regeringen håller inte riktigt vad Thomas Östros säger när det
              gäller kvalitet. Ena sekunden passar det att dela ut titlar, att
              dela ut vetenskapsområden och universitetsstatus, nästa sekund
              passar det inte.
            </seg>
            <seg n="2bbecc7c">
              Bekymret blir när vi ska granska det som Thomas Östros kallar
              för regeringens forskningspolitiska bedömning, som han hänvisar
              till i sitt svar i dag. Vad är det för forskningspolitisk bedömning
              regeringen gör? Är det att forskningspolitiken och högskolans
              utveckling ska styras av det som för tillfället är bäst för regeringen?
              Eller finns det måhända någonstans där bortom de grå molnen och
              de många ordens landskap ändå någon form av vilja, någon form
              av vision, någon form av tanke med de olika åtgärderna och bristen
              på åtgärder?
            </seg>
            <seg n="65456cf1">
              Herr talman! Den här debatten visar just hur farligt det blir
              när den här typen av viktiga tillväxtfrågor och framtidsfrågor
              politiseras så till den milda grad. Det är också därför som vi
              kristdemokrater föreslår att regeringen ska befrias från möjligheten
              att dela ut de här titlarna. I stället ska man låta Högskoleverkets
              kvalitetsbedömning i hög grad vara vägledare i den här typen av
              beslut.
            </seg>
            <seg n="cacbff53">
              Herr talman! Jag tycker att det vore ännu mer befriande om Thomas
              Östros inte bara talade om historia i de här grova dragen utan
              också lät oss få veta lite grann om regeringens framtida syn på
              forskningspolitik och högskolefrågor. Det behövs en del klarlägganden.
            </seg>
          </u>
          <note type="speaker" n="42005b3a">
            Anf. 5 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-2" n="d822ce30">
            <seg n="8f70c7cd">
              Herr talman! Sverige tillsammans med Schweiz tillhör de länder
              i världen som examinerar flest från forskarutbildningen. Det kommer
              sig av mycket stora satsningar på forskarutbildningen. Vi har
              dessutom en ökning av antalet studerande i forskarutbildningen.
              Torsten Lindström påstod något annat. Det är inte riktigt. Antalet
              deltagare i forskarutbildning fortsätter att öka.
            </seg>
            <seg n="dd200df6">
              Det är en väldigt fin utgångspunkt för Sverige, för vi behöver
              många forskare som kan ta över, inte minst när många av de som
              är födda på 40-talet, som i dag innehar viktiga forskningspositioner,
              går i pension. Vi behöver också fler med forskarutbildning i vårt
              näringsliv, i små och medelstora företag och även i offentlig
              sektor, för att utveckla verksamheten. Där ligger vi i topp om
              vi jämför oss med våra tuffaste konkurrenter.
            </seg>
            <seg n="90668b31">
              En annan femma är hur vi ska organisera utbildningen av forskare.
              Torsten Lindström föreslår i princip att alla ska ha rätt att
              bedriva forskarutbildning. Jag tycker det är fel strategi. Det
              måste vara mycket tuffa kvalitetskrav, och det måste hela tiden
              vara ett forskningsstrategiskt övervägande. Vi måste se till att
              vi har forskarmiljöer som ger en forskarutbildning som gör att
              man när man examineras som doktor fått en utbildning som ligger
              i internationell klass. Det är jätteviktigt. Vi ska se till att
              ha en struktur där vi både har universitet som har generell rätt
              och högskolor som har fått specialisera sig inom ett område.
            </seg>
            <seg n="45d86f5e">
              Men det är alldeles fel syn som Torsten Lindström har, att om
              en högskola inte själv har rätt till forskarutbildning kan den
              inte vara en framstående högskola. Vi har drivit igenom att alla
              högskolor har egna forskningsresurser. Det innebär att alla högskolor
              kan bedriva forskning. Alla högskolor kan också anställa professorer.
              Om man sedan vid en mindre högskola vill bedriva forskarutbildning
              bör man stärka samverkan med de starkare miljöer där forskarutbildningsrättigheterna
              finns. På så vis kan vi se till att sprida möjligheten till forskarutbildning
              och ändå vara säkra på att kvaliteten upprätthålls.
            </seg>
            <seg n="5461e362">
              Jag är osäker på vad Torsten Lindström menar med den modell som
              han lanserade från talarstolen, att Högskoleverket utan regeringens
              och riksdagens inblandning självt fördelar forskarutbildningsrättigheter.
              Att ha rättigheterna är en sak, men om det inte bara ska vara
              tomma ord måste man ju för att kunna bedriva forskarutbildning
              ha resurserna. Menar Torsten Lindström att Högskoleverket dessutom
              ska fördela resurser till de lärosäten som fått forskarutbildningsrättigheter?
              Jag tror inte att det är en möjlig idé över huvud taget.
            </seg>
            <seg n="6db5a44a">
              I stället ska vi göra som vi har gjort till exempel vid Mälardalens
              högskola. Det är en högskola som ligger Torsten Lindström nära,
              geografiskt åtminstone. Där har vi satsat på att stötta en profilering,
              sett till att de fått förutsättningar att med duktiga forskare
              bli starka inom flera tekniska områden. Efter tuff prövning av
              Högskoleverket har de fått rätten till forskarutbildning. Det
              är ett fint exempel på hur konsekvent profilering leder till kvalitet
              som leder till att man kan ta ett steg vidare. Då är inte ambitionen
              att den högskolan ska ha forskarutbildningsrättigheter i alla
              andra ämnen. Det finns ett egenvärde i just denna profilering
              som gör att man får chansen att klara en internationell konkurrens.
            </seg>
            <seg n="e11ef407">
              Torsten Lindström nämner Mitthögskolan. Jag tror ingen högskola
              i svensk historia har varit så utsatt för så omfattande kvalitetsprövningar
              som Mitthögskolan. Där känner jag mig trygg. Den senaste kvalitetsprövningen
              pekade på och hade ett huvudbudskap att det bör gå ett par år
              innan Mitthögskolan får universitetsrättigheterna. Det tog regeringen
              till sig. När vi fattade beslutet var också Högskoleverket nöjt.
              I ett pressmeddelande uttryckte verket sin tillfredsställelse
              över beslutet. Det följde precis granskningsgruppens rekommendation.
              Högskolan får vänta ett par år och hinner därmed organisera sig
              och förbereda sig för att vara universitet.
            </seg>
          </u>
          <note type="speaker" n="8f266739">
            Anf. 6 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-e466d75ce5856258-2" n="844c558d">
            <seg n="c560a272">
              Herr talman! Det är fascinerande att se skillnaderna som målas
              upp mellan olika högskolor. En högskola får universitetsstatus
              utan att ha klarat kriterierna, bara för att regeringen tycker
              att det är bra. En annan högskola får inte de möjligheterna, trots
              att skolan har de kvalitativa förutsättningarna.
            </seg>
            <seg n="31543304">
              Thomas Östros talar mycket om kvalitet. Hur går detta ihop? Vi
              är uppenbarligen överens om att kvaliteten ska vara vägledande,
              inte regionalpolitiska hänsyn. Det är en omsvängning att välkomna
              i den socialdemokratiska politiken. Men om nu Thomas Östros menar
              allvar med detta, hur kan det komma sig att när väl saker ställs
              på sin spets gör regeringen en överprövning och fattar beslut
              om att dela ut titlar respektive inte ta upp ansökningar till
              prövning utan att be Högskoleverket om en kvalitetsprövning. Hur
              går det ihop, utbildningsministern?
            </seg>
            <seg n="4dc887bc">
              Forsknings- och utbildningssektorn behöver satsningar. Jag blir
              bekymrad när jag ser regeringens budgetproposition, och jag konstaterar
              att bara för att den socialdemokratiska regeringen kört den svenska
              ekonomin i botten ska tydligen utbildning och forskning inte få
              de möjligheter som krävs för att den sektorn ska kunna expandera.
              Hur går det ihop med allt tal om tillväxt? Det är till skillnad
              från Kristdemokraterna som, liksom tidigare, satsar betydligt
              mer än regeringen på forskning och på kvalitet i grundutbildning.
            </seg>
            <seg n="431abbca">
              Herr talman! Utbildningsministern talar om hur viktigt det är
              att det ska finnas en miljö när man har disputerat. Hur går det
              ihop med att antalet forskarassistenter minskar? Det ska prövas
              olika inriktningar och profileringar. Vore det inte dags för utbildningsministern
              att lyssna på det kristdemokratiska förslaget att inte bara prata
              om universitets- och vetenskapsområden utan också om möjligheten
              att ge forskarexamen inom mer begränsade områden?
            </seg>
          </u>
          <note type="speaker" n="74e83ce7">
            Anf. 7 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-3" n="d822ce30">
            <seg n="c84d8c94">
              Herr talman! Det blir allt tydligare att Kristdemokraterna har
              gått från den ena extrema positionen att säga nej till satsningar
              över huvud taget på annat än universiteten till att nu under Torsten
              Lindström säga att i princip alla ska ha rätt att bedriva forskarutbildning.
              Med det förslag som nu kom från talarstolen, att ämnet, inte vetenskapsområdet,
              ska vara avgörande riskerar vi att få mycket tunna miljöer, långsiktigt
              svaga miljöer, som kan ge en forskarutbildning som inte håller
              kvalitetskraven. Det ställer jag inte upp på. Jag menar att vi
              ska ha en ansvarsfördelning mellan våra lärosäten som gör att
              vi kan vara trygga med att forskarutbildningen håller en mycket
              hög internationell klass. Vi är där nu, men med Torsten Lindströms
              förslag är jag rädd för att det skulle innebära en utspädning
              och en försvagad kvalitet.
            </seg>
            <seg n="4ad05350">
              Torsten Lindström säger att det är fråga om att dela ut titlar
              utan att kvalitetspröva. Vi har ett mycket strikt system i Sverige.
              Jag är stolt över att det fungerar så väl. Inga lärosäten får
              vetenskapsområden utan att ha blivit mycket tufft granskade av
              Högskoleverket. Det är inte Högskoleverkets tjänstemän som gör
              granskningen utan det är granskningsgrupper som består av forskare
              som bedömer forskningskvalitet. Det är något vi kan vara stolta
              över. När en högskola får ett vetenskapsområde har man den kärna
              och kvalitet som gör att de som börjar en forskarutbildning kan
              lita på att det blir en bra utbildning.
            </seg>
            <seg n="b31f34c4">
              Vi har ett ökande antal i forskarutbildningen. Sverige är det
              land i världen som, tillsammans med Schweiz, examinerar flest
              i forskarutbildningen. Vi har för tillfället inte behov av att
              utöka antalet lärosäten med forskarutbildning. Då lämnar vi inte
              några ansökningar till prövning eftersom det är inte är läge för
              ytterligare beslut om vetenskapsområden. Det är ett tydligt besked
              till alla lärosäten och ett tydligt besked till Torsten Lindström.
            </seg>
            <seg n="6404c6fd">
              Kristdemokraterna har varit släpankare till högre utbildningens
              politik, både resursmässigt och idémässigt. Med den överraskande
              vändningen kanske det blir fler intressanta diskussioner på området.
            </seg>
          </u>
          <note n="03723658">
            Överläggningen var härmed avslutad.
          </note>
          <note n="267b219e">
            3 § Svar på interpellation 2003/04:94 om fristående skolors konkurrensnackdelar
          </note>
          <note type="speaker" n="aa7c4325">
            Anf. 8 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-4" n="d822ce30">
            <seg n="d23240d1">
              Herr talman! Torsten Lindström har frågat
            </seg>
            <seg n="c2110ee2">
              Först vill jag understryka att jag anser att alla skolor ska
              ha likvärdiga och rättvisa villkor. Den grundläggande principen
              är att hemkommunens bidrag ska bestämmas efter samma grunder oavsett
              om en elev går i en kommunal eller i en fristående skola. Skollagens
              bidragsregler för fristående gymnasieskolor syftar till att åstadkomma
              likvärdiga bidragsvillkor för fristående och offentliga gymnasieskolor
              och att motverka konkurrensfördelar för någon part.
            </seg>
            <seg n="35ddef74">
              De nuvarande bidragsreglerna anger följande:
            </seg>
            <seg n="6de4ea94">
              Torsten Lindström säger att det nya systemet gör det mycket svårt
              för en fristående skola att kalkylera med ekonomin eftersom intäkterna
              är osäkra och kan variera från år till år.
            </seg>
            <seg n="5d2baff6">
              Detta kan sägas vara valfrihetens och konkurrensens pris. Numera
              kan ingen skola, varken kommunal eller fristående, vara säker
              på vilket elevunderlag den kommer att ha nästa läsår. Det ligger
              i sakens natur att ett system med valfrihet bidrar till att göra
              planeringsförutsättningarna mera osäkra.
            </seg>
            <seg n="c550e615">
              Fristående skolor måste vara kostnadseffektiva för att vara konkurrenskraftiga.
              Det kan inte vara försvarbart för en kommun att normalt ge vare
              sig högre eller lägre bidrag för en elev i en fristående gymnasieskola
              än vad kommunen betalar för en plats på motsvarande utbildning
              i en kommunal gymnasieskola, antingen i den egna kommunen eller
              i en annan kommun. Denna sunda ekonomiska princip medför att bidragen
              naturligen kommer att variera beroende på kostnadsläget i olika
              kommuner.
            </seg>
            <seg n="c0ec6ec8">
              Att kostnaderna för att anordna en utbildning varierar mellan
              olika kommuner kan ha många orsaker. De kan ha valt att organisera
              verksamheten på olika sätt, kostnadsläget behöver inte vara detsamma
              och så vidare. Generellt kan sägas att kommuners kostnader för
              en utbildningsplats bör vara högre än de kostnader en enskild
              huvudman har för att anordna samma utbildningsplats. En kommun
              kan ju inte på samma sätt som en fristående gymnasieskola optimera
              sin skolorganisation genom att anordna endast ett fåtal program
              och ta in det antal elever som ger helt fyllda undervisningsgrupper.
              Kommunen måste söka ge plats för alla och även kunna ta emot nyinflyttade.
            </seg>
            <seg n="98cff3c6">
              I interpellationen sägs att det nya systemet på papperet kan
              tyckas logiskt, enkelt och rättvist. Detta är fullständigt riktigt
              systemet är både logiskt och rättvist.
            </seg>
            <seg n="a06fe4c1">
              En annan fråga är hur systemet tillämpas i praktiken. Om en kommun
              på egen hand skulle bestämma enligt vilket nationellt program
              ersättningen för en viss utbildning i en fristående gymnasieskola
              ska beräknas strider detta mot skollagen. För fristående gymnasieskolor
              ska Skolverket fastställa till vilket nationellt program i gymnasieskolan
              en utbildning i bidragshänseende ska hänföras.
            </seg>
            <seg n="8f613f0b">
              Interpellanten tar upp några exempel som kan tyda på att en enskild
              kommun har missförstått systemet. Då jag som minister inte kan
              gå in på enskilda fall, kan jag inte kommentera några detaljer
              i dessa exempel.
            </seg>
            <seg n="e4b314e8">
              Jag ser ingen anledning att försvara kommuner som varit långsamma
              med att redovisa sina bidragsbelopp eller kommuner som inte tillfredsställande
              kan redovisa hur de beräknat sina bidrag.
            </seg>
            <seg n="b3524b47">
              När riksdagen beslutade om det nya bidragssystemet för fristående
              gymnasieskolor, tillkännagav den för regeringen som sin mening
              behovet av att det utarbetades ett system för redovisning av kostnader
              för olika program vid kommunala gymnasieskolor. Skolverket har
              därefter utarbetat ett sådant system som finns tillgängligt på
              verkets hemsida. Jag har erfarit att Skolverket, efter att ha
              fått signaler om oro över befarade konsekvenser, redan utvärderar
              systemet samt att man avser att redovisa resultatet av denna utvärdering
              till regeringen före årsskiftet.
            </seg>
            <seg n="8ea52b85">
              När denna utvärdering föreligger bör det vara möjligt att avgöra
              vad som kan betecknas som övergångsproblem vid införandet av systemet
              respektive vad som skulle kunna vara brister av mer beständig
              karaktär för att då ta ställning till vilka åtgärder som erfordras.
              För mig är utgångspunkten att det nya bidragssystemet självfallet
              inte ska missgynna de fristående skolorna.
            </seg>
          </u>
          <note type="speaker" n="75acfa36">
            Anf. 9 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-e466d75ce5856258-3" n="844c558d">
            <seg n="5aa61314">
              Herr talman! Jag vill allra först tacka utbildningsministern
              för svaret på min interpellation.
            </seg>
            <seg n="617b07e0">
              Ibland är det så märkligt med politik: Sådant som nästan alla
              borde kunna vara överens om blir kontroversiellt. Skolan är tyvärr
              ett så genompolitiserat område att mycket blir politiskt känsligt.
              Det visar inte minst regeringens hantering av de fristående skolorna.
            </seg>
            <seg n="d183cb8e">
              Socialdemokratins inställning har under årens lopp varit tämligen
              splittrad, trots att det borde vara självklart att föräldrar ska
              ha möjlighet att välja skola för sina barn. Det framgår till och
              med i internationella konventioner som Sverige ställt sig bakom.
              Det gäller skolor som är solidariskt finansierade via skattsedeln
              och följer gällande lagstiftning.
            </seg>
            <seg n="c333c423">
              Under senare tid verkar det som om de gammaldags och betongtänkande
              socialistiska krafterna håller på att ta över, på bekostnad av
              människors möjligheter. Thomas Östros gör uttalanden i medierna
              som inte kan tolkas på annat sätt. Regelförändringar föreslås
              som urholkar de fristående skolornas möjligheter att existera
              och utvecklas.
            </seg>
            <seg n="596b5880">
              I dag har Thomas Östros möjlighet att göra klart hur han ser
              på de fristående skolorna och deras möjligheter. Frågan om ersättningen
              till de fristående skolorna är ett exempel på hur tokigt det kan
              bli, och då måste väl den politiska makten vara förmögen att rätta
              till det.
            </seg>
            <seg n="6f435e9a">
              Därför är det glädjande att ministern i sitt svar lägger sig
              så nära den hållning som vi kristdemokrater har, att det ska vara
              sjysta regler, som inte vare sig överkompenserar eller diskriminerar.
              Det är en omorientering i regeringens syn på friskolor som jag
              välkomnar. Men som vanligt räcker det inte med ord från utbildningsministern
              det måste också komma åtgärder.
            </seg>
            <seg n="cadeeec2">
              Riksprislistan samma peng för elever i hela landet som tidigare
              gällde för att reglera ersättningen till fristående skolor hade
              sina brister. I kommuner som satsade lite på den egna skolan kunde
              fristående skolor med riksprislistans stöd kvittera ut större
              belopp per elev än de kommunala. Det nya systemet från den 1 januari
              i år, där kommunens uppskattning av kostnaden för egen motsvarande
              utbildning är utgångspunkt, har också lett till helt horribla
              konsekvenser, och det i synnerhet i socialdemokratiskt märkta
              kommuner.
            </seg>
            <seg n="13d4505c">
              Exemplet som anges i interpellationen, som är ett oerhört generellt
              exempel, visar att en och samma utbildning i Sverige kan ge ett
              bidrag från samhället på allt mellan 65 000 och 115 000 kr. Det
              är ett exempel som belyser hur tokigt det här systemet har blivit
              när det är en sådan skillnad, en sådan differens, mellan vad olika
              fristående skolor har möjlighet att få från kommunerna.
            </seg>
            <seg n="91ffc8d6">
              Ett annat exempel visar att samma fristående skola, beroende
              på att eleverna bor i olika kommuner, kan få allt mellan 67 000
              och 83 000 kr. När ett kommunalt fastighetsbolag hyr ut lokaler
              till en fristående och en kommunal skola i samma hus sätts hyran
              till allt mellan 95 kr och 1 700 kr per kvadratmeter. Det vore
              verkligen intressant att höra utbildningsministerns rent generella
              kommentar till de här tecknen, som visar att systemet inte har
              blivit så bra som utbildningsministern vill göra gällande.
            </seg>
            <seg n="9d17455a">
              Herr talman! Thomas Östros säger att utgångspunkten är att det
              nya bidragssystemet inte ska missgynna de fristående skolorna.
              Det är vi överens om. Men nu har vi ju fått just det ett system
              där det blir så att de fristående skolorna missgynnas. Då kan
              väl ministern inte bara sätta sig ned och rulla tummarna och titta
              på. Regeringen måste agera för att det ska bli rimliga förhållanden
              för skolor, oavsett vilken huvudman de råkar ha.
            </seg>
            <seg n="70b6ce9b">
              Jag önskar att utbildningsministern ger ett rejält svar om vad
              regeringen tänker göra för att de fristående skolorna ska få den
              rimliga ersättning de borde ha rätt till.
            </seg>
          </u>
          <note type="speaker" n="5ee8d7f6">
            Anf. 10 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-5" n="d822ce30">
            <seg n="d523c792">
              Herr talman! Det är roligt med en andra interpellation.
            </seg>
            <seg n="c8d59197">
              Låt mig börja med att vara mycket tydlig. Torsten Lindström vet
              vilken uppfattning jag har om fristående skolor. Jag har en mycket
              positiv grundinställning till fristående skolor. De är viktiga
              komplement till kommunala skolor. De bidrar till ökad mångfald.
              De ger valfrihet. Jag tror också att de påverkar den pedagogiska
              utvecklingen positivt.
            </seg>
            <seg n="d2384713">
              Men när Torsten Lindström säger att jag i uttalanden under hösten
              gett en betongmässig syn på fristående skolor undrar jag vad Torsten
              Lindström menar.
            </seg>
            <seg n="d35df2b6">
              Jag har varit inne i debatter om alla barns lika rättigheter
              i Sverige, att få gå i skolan när alla skolor följer en gemensam
              värdegrund, en demokratisk hållning, med allas lika rättigheter
              och lika ställning i samhället som utgångspunkt.
            </seg>
            <seg n="bf03aebb">
              Jag har varit inblandad i diskussioner om att flickor och pojkar
              i vilken skola de än går i måste känna att de har samma rättigheter.
              Pojkar är inte mer värda än flickor. Flickor är inte mer värda
              än pojkar.
            </seg>
            <seg n="4f0beb4b">
              Jag har varit inne i debatter om att det måste vara en saklig
              grund för undervisningen i alla våra skolor, också i fristående
              skolor. Det måste alltså vara så att naturvetenskapliga lärare
              grundar till exempel sina biologitimmar på vetenskaplig grund.
              Är det det som Torsten Lindström motsätter sig?
            </seg>
            <seg n="825ec522">
              Det handlar om att alla barn och ungdomar har rätt till en bra
              skolgång. Då ska alla följa värdegrunden. Då ska alla följa läroplanerna.
              Då ska alla följa vad vi tycker att barn och ungdomar ska lära
              sig i skolan. Sedan ska vi ha en mångfald av utförare av detta
              uppdrag. Men det får inte vara så att vi säger att i vissa skolor
              behöver inte jämställdhet vara så viktigt, i andra skolor är det
              inte så viktigt att det är naturvetenskaplig grund för de olika
              ämnena eller att i vissa skolor är det en viss åskådning som dominerar
              även när man lär sig om andra människor med andra livsåskådningar.
            </seg>
            <seg n="146a1c00">
              Den debatten har jag varit inne i under hösten, och jag har saknat
              Torsten Lindström där inte någonting har jag hört. Men om du kallar
              det betongmässig syn har jag den synen med stolthet, och jag tror
              att vi är många i kammaren som delar den synen.
            </seg>
            <seg n="5e55317b">
              När det gäller resursfördelningen hade vi tidigare ett system
              som gav fristående gymnasieskolor ersättning efter den så kallade
              riksprislistan. Medianen av kostnaderna fick man. Det gav för
              fristående skolor en säkerhet i vilken ersättning de skulle ha
              nästa år. Men det gav en annan konsekvens, till exempel i en kommun
              som Västerås. På norra Gryta i Västerås kunde på en och samma
              gata familjen Petterssons tonåring gå en gymnasielinje kommunalt
              och få en viss täckning av kostnaden för det, medan familjen Olssons
              tonåring kunde gå i en fristående gymnasieskola och få mycket
              mer pengar för samma program.
            </seg>
            <seg n="095dc59b">
              Känns det rättvist att ungdomar som går samma program i samma
              kommun får helt olika stöd från medborgarna i den kommunen? Nej.
              Det var många som tyckte att det inte kändes rimligt.
            </seg>
            <seg n="a529538f">
              Det är väl rimligt att man får samma ersättning, oberoende av
              om man går i en fristående skola eller i en kommunal skola. Det
              innebär att en del fristående skolor nu får mer ersättning för
              sina elever än de fick tidigare, och en del fristående skolor
              får lite lägre ersättning för några elever. Men när man påstår
              att det skulle vara orättvist att likabehandla medborgarna i en
              och samma kommun har jag mycket svårt att ta det till mig.
            </seg>
            <seg n="a603cc7d">
              Däremot ska vi se till att det här systemet fungerar bra och
              praktiskt. Det är inte alls omöjligt att det har varit en del
              inkörningsproblem, men jag menar att kommunerna har ett stort
              ansvar för att också värna fina fristående skolor, inte minst
              industrigymnasier. Det är viktigt för lokal tillväxt och för ungdomars
              möjligheter. Vi ser exempel på att kommunerna tar ett sådant ansvar
              på ett bra sätt.
            </seg>
          </u>
          <note type="speaker" n="cbd530a0">
            Anf. 11 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-e466d75ce5856258-4" n="844c558d">
            <seg n="2522c99a">
              Herr talman! Först talade utbildningsministern om en positiv
              inställning till fristående skolor. Men varför då i all världen
              komma med ett förslag som inskränker de fristående skolornas möjligheter
              att bedriva sin verksamhet? Varför ta varje chans att slå lite
              extra just på de fristående skolorna?
            </seg>
            <seg n="16cffb9b">
              Den enda rimliga möjligheten är att det innerst inne i den socialdemokratiska
              själen fortfarande finns en misstänksamhet mot att vanliga människor
              ska ha möjlighet att välja skola, att välja det som de tror är
              bäst just för deras barn. Det finns något slags misstänksamhet
              mot möjligheten att släppa lite grann av politikens makt och i
              stället öka lite grann av den enskildes möjligheter i Thomas Östros
              anförande.
            </seg>
            <seg n="01ae43b2">
              Sedan talar Thomas Östros oerhört mycket om att det ska vara
              rimliga och likvärdiga möjligheter. Men problemet, herr talman,
              är att det inte är det. Thomas Östros resonemang bygger på att
              det är sjysta puckar, att det ska vara samma regler. Det är vi
              överens om, men problemet är att det inte är så i dag trots, eller
              tack vare eller på grund av, den här reformen, som har införts.
            </seg>
            <seg n="c816edda">
              I dag kan de två barnen i familjen Pettersson gå samma program
              i olika skolor i samma kommun. Ändå kan de få olika belopp av
              kommunen för samma utbildning därför att det ena barnet har valt
              att gå på en fristående skola och det andra har valt att gå på
              en kommunal skola.
            </seg>
            <seg n="3b76998f">
              Den här likvärdigheten, den rättvisa möjligheten, som Thomas
              Östros står här och talar om är alltså en chimär. Den finns inte.
              Den finns inte inom en kommun, och detta blir ännu mer tydligt
              när vi ser att en fristående skola kan ha elever från flera olika
              kommuner. Då kan det verkligen vara stora skillnader mellan vad
              de olika kommunerna betalar till den fristående skolan. Familjen
              Pettersson blir nog inte särskilt glad av att höra Thomas Östros
              förklaring här i dag. Det har blivit orättvist för familjen Pettersson
              på grund av den här reformen. Då borde Thomas Östros förstå det
              och göra någonting åt det.
            </seg>
            <seg n="cd057ef9">
              Sedan noterar jag, herr talman, att jag inte fick något som helst
              svar på frågan om vad Thomas Östros tycker om de stora skillnader
              som finns i dag. Det kan vara så att en elev från en kommun som
              går en utbildning har ett kommunalt stöd på 65 000 kr medan en
              annan elev som går samma utbildning på ett annat ställe får 115
              000 i kommunalt stöd. Vad är det för solidaritet? Vad är det för
              rättvisa? Vad är det för likvärdighet, som Thomas Östros talar
              så oerhört mycket om?
            </seg>
            <seg n="a2407c09">
              Herr talman! Jag tycker att Thomas Östros kan ge ett tydligare
              och klarare besked. Nu när de här problemen har uppstått i en
              hel del kommuner, företrädesvis styrda av hans socialdemokratiska
              partivänner, borde regeringen också kunna se problemen och komma
              med förslag som kan bidra till en lösning på dem.
            </seg>
            <seg n="a536a463">
              Vi kristdemokrater delar faktiskt ambitionen att det ska vara
              likvärdiga möjligheter oavsett vilken skola man väljer att gå
              på. Det är också därför som vi kommer med förslag om att man förvisso
              ska ha kvar en betydande makt hos kommunen men ändå hitta modeller
              för att överpröva det här beloppet så att det inte blir de här
              horribla, orimliga konsekvenserna som har blivit i dag. Det vore
              väldigt intressant att höra vad utbildningsministern har att säga
              om det.
            </seg>
          </u>
          <note type="speaker" n="b3b8515f">
            Anf. 12 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-6" n="d822ce30">
            <seg n="0587cdfb">
              Herr talman! Det kom ingen kommentar alls till att jag faktiskt
              fångade upp din första frågeställning om att jag under hösten
              hade haft betongmässiga uttalanden om fristående skolor när de
              i princip handlade om elevers lika rätt att få en bra utbildning.
              Är det där som Torsten Lindström har problem?
            </seg>
            <seg n="da3c6ba7">
              Jag, som är positiv till fristående skolor, vill samtidigt ha
              en tuff kvalitetskontroll och en tuff uppföljning av både kommunala
              och fristående skolor för att garantera att alla elever får sina
              grundläggande rättigheter tillgodosedda i skolan. Då handlar det
              om en gemensam värdegrund. Det handlar om att följa de mål vi
              har för utbildningen. Det handlar om att se till att man faktiskt
              också är tydlig när det gäller allas lika värde i skolan. Där
              säger Torsten Lindström ingenting.
            </seg>
            <seg n="590fc53e">
              Jag får heller inget riktigt svar på frågan: Vad är det för fel
              på en princip om att en elev i en kommun får samma ersättning
              som en annan elev i en kommun om de går samma program, oberoende
              av om det är en kommunal eller fristående skola? Det är nämligen
              den grundprincip som gäller sedan den 1 januari för fristående
              gymnasieskolor. Jag tycker att det finns något ganska sunt och
              rimligt och rättvist i det systemet.
            </seg>
            <seg n="87a5c25b">
              Sedan vet vi att kommuners kostnader skiljer sig åt i gymnasieskolan
              och också i grundskolan, av många olika skäl. Det handlar om vad
              man har för kostnader i kommunen, vilka avstånd det är i kommunen
              och vad man har för inriktningar på sina program i gymnasieskolan.
              Vill Torsten Lindström förstatliga skolan och ha en nationell
              skolpeng? Då hamnar man i ett system som jag menar gör det mycket
              svårt att ta hänsyn till elevers olika behov.
            </seg>
            <seg n="a1d2d109">
              Hur ska man med en nationell skolpeng, en nationellt fastställd
              lista över vad alla skolor ska kosta, kunna ta hänsyn till att
              det i en klass kan finnas många elever med särskilda behov som
              kostar extra mycket? Hur ska det gå till? Vad säger kommunalpolitikerna
              i Kristdemokraterna om en sådan inställning? Vill Kristdemokraterna
              ta ifrån kommunerna möjligheterna att själva satsa på sin gymnasieskola?
            </seg>
            <seg n="95ca04c0">
              Den grundprincip som nu gäller för ersättning till fristående
              skolor är att det ska vara likabehandling av kommunmedborgarna.
              Sedan är det viktigt att det här implementeras, genomförs, på
              ett bra sätt och att man från kommunernas sida gör detta skyndsamt
              och tar fram ordentliga beskrivningar av vilka kostnader man har,
              så att fristående skolor kan känna sig trygga med att de får den
              ersättning som en elev får i en kommunal skola.
            </seg>
            <seg n="3b438f3f">
              Nu får vi snart en utvärdering från Skolverket, som följer upp
              och tittar på det här. Har de förslag på regelförändringar och
              praxisförändringar är jag mycket intresserad av att titta på dem.
              Men grundprincipen, att varje elev får lika mycket oberoende av
              vilken skola man går i, tycker jag är ganska sund.
            </seg>
          </u>
          <note type="speaker" n="606a834e">
            Anf. 13 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-e466d75ce5856258-5" n="844c558d">
            <seg n="98a5d9ca">
              Herr talman! Det är glädjande att höra Thomas Östros engagemang
              för att alla elever ska få en trygg skolgång. Varför i all världen
              har då Thomas Östros inte sett till det under de år som han har
              haft möjlighet? Varför har det blivit så som Riksdagens revisorer
              har beskrivit? Skolverket, som ligger på Thomas Östros ansvar,
              har förvandlats till ett stabsorgan, en myndighet som ägnar sig
              åt olika fluffiga utvecklingsprojekt i stället för att ägna sig
              åt den tillsyn av alla skolor som Thomas Östros plötsligt verkar
              vilja ha och som vi kristdemokrater menar att alla skolor oavsett
              huvudman ska utsättas för.
            </seg>
            <seg n="655cc985">
              Varför i all världen har det här engagemanget kommit så sent
              och på ett så magert sätt?
            </seg>
            <seg n="a1cdd337">
              Hade Thomas Östros lyssnat tidigare under de år han varit utbildningsminister
              hade han säkert hört oss kristdemokrater tala om vikten av att
              skollagen och värdegrunden tillämpas i varenda skola. Hade han
              lyssnat till detta och det måhända hade åtföljts av en och annan
              åtgärd från regeringen hade Thomas Östros haft färre anledningar
              att vara så engagerad och upprörd i dag.
            </seg>
            <seg n="d84837dd">
              Sedan talar Thomas Östros om en nationell kontra en kommunal
              skola. Det är självklart att vi ska ha en skola som är kommunal.
              Men om nu Thomas Östros menar allvar med att det ska vara en likvärdighet
              ute i kommunerna oavsett vilken skola och oavsett vilken huvudman
              som den enskilda familjen väljer är det också självklart att vi
              måste göra någonting åt att den här likvärdigheten inte finns
              i dag. Det har blivit en chimär. Familjen Petterssons två barn
              får olika bidrag till sin skolgång, som Thomas Östros tidigare
              var så oerhört bekymrad över här i debatten.
            </seg>
            <seg n="37d7509b">
              Herr talman! Jag förväntar mig återigen att utbildningsministern
              inte bara sätter sig ned och väntar på utvärderingar och talar
              så mycket utan att han i stället kommer med de förslag som krävs
              för att det ska bli den likvärdighet som han säger sig eftersträva.
            </seg>
          </u>
          <note type="speaker" n="3ea21c7a">
            Anf. 14 Utbildningsminister THOMAS ÖSTROS (s):
          </note>
          <u who="thomas_östros_minister_1998" xml:id="i-da4722a3ebe631ee-7" n="d822ce30">
            <seg n="91e95078">
              Herr talman! När det gäller tillsyn och utvärdering vet jag inte
              var Torsten Lindström har varit de senaste ett och ett halvt åren
              när jag har haft ansvar för skolpolitiken. Är det något som har
              varit ledord så är det just detta.
            </seg>
            <seg n="85b396ae">
              Vi har ett nytt skolverk på plats som nu arbetar med att fördubbla
              sin utbildningsinspektion. Det är ett mycket ambitiöst utvecklingsprogram.
              Det handlar om att skärpa Skolverkets roll när det gäller att
              finnas ute på skolorna, finnas ute i kommunerna och finnas i de
              fristående skolorna för att hävda den nationella likvärdigheten.
            </seg>
            <seg n="50b158d9">
              Det är roligt om Torsten Lindström nu ansluter sig till detta,
              men jag är lite förvånad över att du inte har noterat det tidigare.
            </seg>
            <seg n="6a27ea38">
              Efter den här debatten kan jag inte förstå annat än att Torsten
              Lindström vill att två elever i samma kommun som går samma program
              men på olika skolor, en på kommunal skola och en på fristående
              skola, ska ha samma ersättning. Det måste vara slutsatsen av dina
              repliker här i dag. Då vill jag också meddela att det är det system
              som nu gäller sedan en tid tillbaka.
            </seg>
            <seg n="154cd762">
              Tidigare hade vi ett system där man fick ersättning utifrån en
              så kallad riksprislista. Det innebar att en kommun som hade höga
              kostnader för sin gymnasieskola, där den ena eleven som gick kommunalt
              fick en mycket stor summa, kunde betala en mycket lägre summa
              till den fristående skolan, där den andra eleven gick. Så var
              det på grund av att riksprislistan angav ett lägre ersättningsbelopp.
            </seg>
            <seg n="fb94b81f">
              Det var ett system som missgynnade många fristående skolor. Har
              vi en grundläggande gemensam uppfattning att det är det första
              systemet som ska gälla, lika för elever i samma kommun, tror jag
              nog att vi kan komma överens om den praktiska tillämpningen vartefter
              vi får erfarenheter av det här systemet.
            </seg>
          </u>
          <note n="03723658">
            Överläggningen var härmed avslutad.
          </note>
          <note n="ad722b84">
            4 § Svar på interpellationerna 2003/04:70 och 73 om helhetssyn
            på Sverige
          </note>
          <note type="speaker" n="83e34ccd">
            Anf. 15 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-8" n="d8a62f99">
            <seg n="e2b856d6">
              Herr talman! Håkan Larsson och Sven Bergström har i var sin interpellation
              ställt frågor till mig som alla berör den regionala utvecklingspolitiken
              i vid mening. I interpellationerna tas bland annat upp frågor
              om det övergripande arbetet med regional utveckling, om lokalisering
              av statliga verksamheter, återföring av vattenkraftsvinster, förstärkta
              öst-västliga förbindelser och kommunikationer. Jag väljer att
              besvara dem tillsammans och att ta upp frågorna i nämnd ordning.
            </seg>
            <seg n="be874254">
              Först vill jag säga att jag delar interpellanternas syn på de
              stora möjligheter till utveckling som finns i alla delar av Sverige.
              Regeringen driver därför en aktiv politik för att ta till vara
              möjligheterna att öka den ekonomiska tillväxten och uppnå en mer
              positiv regional utveckling. Politiken bygger främst på ett ökat
              lokalt och regionalt engagemang och större regionala hänsynstaganden
              inom olika politikområden. För norra Sveriges del görs utöver
              detta stora särskilda insatser genom till exempel de så kallade
              länsanslagen och genom EG:s strukturfondsprogram.
            </seg>
            <seg n="27da5803">
              Lokalisering av statliga myndigheter är en mindre men för regeringen
              viktig fråga i det sammanhang som interpellanterna tar upp. Regeringen
              arbetar utifrån de allmänna principer som riksdagen uttalat sig
              om för både ny- och omlokalisering av statliga verksamheter. Dessa
              principer innebär, bland annat, att varje beslut om omlokalisering
              av befintlig verksamhet eller lokalisering av nya myndigheter
              ska föregås av noggranna överväganden. En viktig utgångspunkt
              för regeringens arbete är att myndigheten ska kunna bedriva sitt
              arbete effektivt på tilltänkt lokaliseringsort.
            </seg>
            <seg n="a74e739e">
              På senare tid har vi lagt än större vikt vid att lokalisera nya
              verksamheter till olika orter i landet, också när utredare, fackliga
              representanter och riksdagsledamöter har motsatt sig detta. Regeringen
              kommer att ta till vara alla möjligheter att genom lämpliga lokaliseringar
              stödja en mer positiv regional utveckling. Jag är medveten om
              att Gävleborgs län har förhållandevis få statliga arbetstillfällen.
              Även i Jämtlands län, som Håkan Larsson särskilt tar upp, har
              det skett en minskning av antalet.
            </seg>
            <seg n="17b758b4">
              Jag vill betona att det är viktigt att alla statliga myndigheter
              tar sitt ansvar för regional utveckling. Regeringen har därför
              nyligen beslutat om en ny förordning om regionalt utvecklingsarbete.
              De statliga myndigheterna får nu ett än tydligare ansvar att verka
              för att målet för den regionala utvecklingspolitiken uppnås. Bland
              annat ska de vid överväganden om verksamhetsminskningar undersöka
              möjligheten att genom samordning eller samverkan upprätthålla
              eller utveckla verksamheten inom ett område. Det gäller särskilt
              i de nationella stödområdena och i EU:s strukturfondsområden.
            </seg>
            <seg n="f11ad389">
              Håkan Larsson tar även upp frågan om återvinning av vattenkraftsvinster.
              Den har diskuterats och avslagits ett flertal gånger av riksdagen.
              Jag delar riksdagens syn. Det skulle bli mycket krångligt om statens
              inkomstkällor skulle öronmärkas till utgifter i de regioner de
              hämtats ifrån. Jag tycker exempelvis att det vore lika fel att
              öronmärka inkomster från fastighetsskatten till utgifter i områden
              med höga fastighetsvärden. Jag är övertygad om att de delar av
              vårt land som är mest beroende av den nationella politiken skulle
              förlora på en sådan regional återkoppling.
            </seg>
            <seg n="51a22a1e">
              Beträffande åtgärder för att stärka öst-västförbindelserna på
              den skandinaviska halvön finns redan stora möjligheter via de
              gränsregionala samarbeten som pågår inom ramarna för det nordiska
              samarbetet och inom så kallade Interregprogram i EG:s sammanhållningspolitik.
              Jämtlands län och Nord- och Sörtröndelag i Norge omfattas till
              exempel av Interregprogrammet Sverige-Norge och det nordiska samarbetsprogrammet
              Mittnorden.
            </seg>
            <seg n="53ab9034">
              Avslutningsvis vill jag slå fast att all nationell politik har
              regionala effekter. Det är självklart att goda kommunikationer
              är en mycket viktig faktor för utveckling och tillväxt. Positiv
              regional utveckling är ett av de transportpolitiska mål som regeringen
              tar hänsyn till i beredningen av Ban- och Vägverkens förslag till
              långsiktiga infrastrukturplaner för åren 20042015. Regeringen
              kommer att ta beslut om dessa planer efter årsskiftet.
            </seg>
          </u>
          <note type="speaker" n="4068897f">
            Anf. 16 HÅKAN LARSSON (c):
          </note>
          <u who="hakan_larsson_c0f261" xml:id="i-5fdf2f287a3be43f-0" n="5cd8babf">
            <seg n="75d3608a">
              Herr talman! Först vill jag tacka för svaret. Det känns väldigt
              bra att Ulrica Messing säger sig dela synen på de stora möjligheter
              till utveckling som finns i alla delar av Sverige. Utmaningen
              nu måste vara att ta till vara de förutsättningar som finns för
              tillväxt, inte minst i norra Sveriges inland, det likaväl som
              i Helsingforssområdet. Det kräver en helhetssyn som det tyvärr
              inte verkar finnas tillräckligt av i dag. Där har vi mycket att
              jobba med framöver.
            </seg>
            <seg n="c1496c7a">
              Som jag skriver i min interpellation är det hög tid att bryta
              det närmast koloniala system som norra Sverige, särskilt inlandet,
              har hamnat i. Jag tror att vi måste börja tala klartext om de
              här frågorna. Stora rikedomar som genereras från vattenkraften,
              skogen och malmen i dessa bygder hamnar till helt övervägande
              del på andra håll.
            </seg>
            <seg n="5184f49b">
              Orsaken till dagens sakernas tillstånd ligger långt tillbaka
              i tiden. Rikskanslern Axel Oxenstierna slog redan i mitten av
              1600-talet fast att i Norrland hava vi vårt Indien om vi bara
              ser till att utnyttja det. Det har man gjort med besked under
              de århundraden som har gått sedan dess. Jag tycker att det nu
              på 2000-talet borde vara hög tid att börja avkoloniseringen av
              detta Norrland.
            </seg>
            <seg n="f1baaeed">
              Statsrådet Messing hävdar i svaret att det skulle vara krångligt
              att låta en del av de stora rikedomar som vattenkraften genererar
              stanna i de kommuner och län där de skapas. Jag tror inte alls
              att det behöver vara krångligt. Det handlar nog i stället mest
              om politisk vilja.
            </seg>
            <seg n="0f071ba1">
              Vårt grannland i väster, Norge, har sedan decennier tillbaka
              ett väl fungerande system för återföring av vattenkraftsmedel.
              Det är ett system som medverkar till att ge många fjäll- och glesbygdskommuner
              möjligheter att utvecklas och växa på ett sätt som annars inte
              hade varit möjligt. Att införa ett liknande system skulle inte
              vara krångligare hos oss än i Norge. Jag hoppas och tror att det
              idoga arbete som Föreningen Sveriges Vattenkraftskommuner bedriver
              så småningom kommer att ge resultat.
            </seg>
            <seg n="758423df">
              Jag vill fråga statsrådet Messing: Är det inte dags att åtminstone
              utreda hur ett svenskt system för återföring av vattenkraftsmedel
              skulle se ut? Jag har tillsammans med kolleger från fyra andra
              partier väckt en motion om detta även till årets riksmöte. Det
              kanske inte alls blir så krångligt som man verkar tro i Regeringskansliet
              om man bara tar reda på hur det skulle kunna fungera.
            </seg>
            <seg n="87bb5ab2">
              I Norge ser man vattenkraften som en unik energikälla med stark
              lokal tillhörighet. Så borde vi också se det här i Sverige. Ragunda
              i östra Jämtland har släppt till alla sina nio vattenfall i Indalsälven
              till kraftbolagen. Det innebär exempelvis att turismen och fisket
              inte alls har samma möjligheter att utvecklas som om forsarna
              hade fått fortsätta att strömma fritt. I dag ger inte heller vattenkraften
              i praktiken någon sysselsättning att tala om lokalt, därmed inte
              heller några skatteintäkter. Då är det rättfärdigt om en del av
              de stora värden som det strömmande vattnet skapar också får medverka
              till att utveckla bygden.
            </seg>
            <seg n="24417b9a">
              En annan åtgärd som jag pekar på i interpellationen är att inkomster
              från skogen bör beskattas i den kommun där fastigheten finns och
              inte där ägaren råkar bo. Eftersom en allt större andel av skogen
              i inlandet ägs av personer som bor någon annanstans handlar det
              också i det här fallet om stora belopp som undanröjs från dessa
              bygder.
            </seg>
            <seg n="69bea84f">
              Jag är glad över att Ulrica Messing säger att regeringen lägger
              vikt vid att lokalisera nya verksamheter till olika orter i landet.
              Tyvärr är det fortfarande så enligt Glesbygdsverket att 74 % av
              de statliga myndigheter som bildats eller ombildats de senaste
              tio åren har lokaliserats till Helsingforss län. Det är dags för
              en omlokalisering i större skala för att ta hela landet i bruk.
            </seg>
          </u>
          <note type="speaker" n="1ccc4dba">
            Anf. 17 SVEN BERGSTRÖM (c):
          </note>
          <u who="sven_bergstrom_97960e" xml:id="i-bddd3e451b5600b5-0" n="73b045ec">
            <seg n="2cc94553">
              Herr talman! Jag ber också att få tacka för svaret från statsrådet
              Ulrica Messing. Som framgår av min interpellation har jag en i
              grunden väldigt optimistisk syn på Gävleborgs läns utvecklingsförutsättningar.
              Det finns mycket engagemang, stor företagsamhet och initiativrikedom
              hos många människor. Ändå ser det ganska besvärligt ut just nu.
              Det är därför som jag har ställt den här interpellationen. Jag
              är orolig för mitt hemlän och menar att det finns ett stort ansvar
              både hos regionala myndigheter och på nationell nivå för att göra
              något åt det här.
            </seg>
            <seg n="1903eebc">
              I går träffade jag ett stort antal centerkommunalråd och oppositionsråd
              som hade en samling i länet i Söderhamn. Där var bland annat Lennart
              Olsson, som tillsammans med Socialdemokraterna sitter i ledningen
              för Söderhamns kommun. Det är ett exempel på en kommun som har
              oerhört stora bekymmer just nu, trots att regeringen för några
              år sedan medverkade till vissa insatser i Söderhamns kommun i
              samband med avvecklingen av flygflottiljen.
            </seg>
            <seg n="40d7fc94">
              På två år har denna kommun tappat 2 000 arbetstillfällen, i samband
              med bland annat Ericssons avveckling. Senast har Caterpillar varslat
              människor.
            </seg>
            <seg n="2982218a">
              De har rivit 500 lägenheter och står i begrepp att riva ytterligare
              700 lägenheter för att få balans i sitt bostadsbolag. Det illustrerar
              väldigt tydligt hur man är inne i en ond cirkel där man försöker
              reducera verksamheter och komma bort från bekymren i stället för
              att satsa offensivt.
            </seg>
            <seg n="dd86531f">
              I augusti månad hade jag tillfälle att göra en resa med riksdagens
              företagargrupp i Gävleborgs län. Vi försökte visa upp länet och
              dess möjligheter men också de problem som finns i länet. Då inledde
              man från företagarna med att påpeka att vi har vissa problem i
              länet. Vi är sjukast, minst utbildade, mest arbetslösa och dessvärre
              också mest överviktiga. Det kan möjligen finnas ett visst samband
              med en del av de här faktorerna. Men så påstår man att det är
              i länet. Vi har 10 000 människor arbetslösa i vårt län i dag.
              Därför finns det anledning att vidta åtgärder och anledning för
              samhället att känna ett stort ansvar.
            </seg>
            <seg n="c24bb3d5">
              I min interpellation har jag pekat på att det finns möjlighet
              att göra saker. Låt mig kommentera några av Ulrica Messings svar.
            </seg>
            <seg n="e8db298d">
              Hon säger först att hon delar interpellanternas syn på de stora
              möjligheter som finns i olika delar av Sverige. Det är glädjande.
              Men jag menar att de här möjligheterna undermineras nästintill
              systematiskt, får jag lov att säga, av hur samhället agerar på
              område efter område. Under de senaste åren har vi kunnat ta del
              av hur man drar ned på postverksamhet. Tullen i Ulrica Messings
              hemstad Gävle har nu aviserat att man avser att ta bort sin verksamhet
              från orten. Polisen, tingsrätterna och en rad olika oerhört viktiga
              samhällsfunktioner drar man ned på, centraliserar och avvecklar
              i stora delar av vårt län. Jag hade en debatt med Messings kollega
              Thomas Bodström om tingsrätterna bara i förra veckan. Det här
              är naturligtvis förödande för stämningen i länet, när samhället
              på område efter område reducerar, drar ned och centraliserar.
              Det är inte underligt att också näringslivet drar åt sig öronen.
            </seg>
            <seg n="ad3f3a54">
              Nu säger Ulrica Messing att lokalisering av statliga myndigheter
              är en för regeringen mindre viktig fråga. Jag tycker att det är
              en oerhört viktig fråga. Det kan illustrera om regering och riksdag
              är beredda att göra insatser i länet, och det kan ha en oerhört
              viktig stimulanseffekt om man får etablering av statlig verksamhet.
              Dessbättre är det inte så långt upp till Gävleborgs län än till
              Mälardalen numera.
            </seg>
            <seg n="b7ab310f">
              Messing säger också att hon har tagit initiativ till regional
              utveckling och att regeringen nyligen har beslutat om en ny förordning
              för regionalt utvecklingsarbete. Det är bra sagt, men ännu inte
              gjort, skulle jag vilja säga. Vi har ännu inte sett vad det här
              kan åstadkomma.
            </seg>
            <seg n="3877a2a5">
              Låt mig avsluta med att upprepa frågan från min interpellation:
              Vilka konkreta åtgärder avser Messing att vidta nu, inte sedan
              utan nu, för att vända utvecklingen i Gävleborgs län? Har hon
              några konkreta besked till oss här i debatten i riksdagen i dag?
            </seg>
          </u>
          <note type="speaker" n="bac41003">
            Anf. 18 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-95c29066e3a7a457-0" n="2e301cad">
            <seg n="517ced90">
              Herr talman! De senaste veckorna har det, Ulrica Messing, dykt
              upp ett antal mörka moln på himlen i vårt hemlän och i vår stad.
              Jag delar mycket av det mina manliga kolleger har lyft fram, även
              om jag inte känner samma oro över fetman i länet som den smale
              Bergström uttrycker här i debatten. Däremot är jag väldigt oroad
              över att arbetslösheten ökar och nu ligger i Sverigetopp. Vi har
              stora varsel från länets exportföretag. Regeringen har avsatt
              mindre pengar till arbetsmarknadsåtgärder jämfört med föregående
              år, och färre får hjälp i form av olika åtgärder. Landstinget
              och flera kommuner har en kraftig obalans i sin ekonomi. Detta
              väntas leda till en försämrad service. Vi har höga ohälsotal.
              Dubbelspår mellan Gävle och Uppsala är ett projekt som ser ut
              att skjutas på framtiden. Utbyggnaden av E 4 sträckan EnångerHudiksvall
              ser ut att fördröjas. Trots det har en s-majoritet i merparten
              av våra kommuner som hela tiden har hävdat: Det går bra för Gävleborg.
              Det går bra för Gävle. Men nu inser alla att det inte är så, att
              även Gävle som tillväxtmotor hackar rejält.
            </seg>
            <seg n="8dca9012">
              Enkelt uttryckt kan man säga så här: Välfärdsutvecklingen i Gävleborgs
              län har gått i stå. I Gävleborg är läget dessutom betydligt allvarligare
              än i många andra delar av landet. Det tror jag att Ulrica Messing
              är överens med mig om. Frågan är: Vad ska vi göra för att vända
              den här negativa trenden? Vi har debatterat det här massor av
              gånger. Jag har skrivit frågor till Ulrica Messing, och jag känner,
              precis som Sven Bergström uttryckte det, en stor oro för vårt
              hemlän och för vad som ska ske framöver.
            </seg>
            <seg n="7132a76c">
              I svaret skriver Ulrica Messing att regeringen driver en aktiv
              politik för att tillvarata möjligheterna och öka den ekonomiska
              tillväxten. Då vet vi att tillväxt främjas bland annat genom att
              vi har ett bättre företagar- och investeringsklimat. Men vi vet
              också att det i vårt hemlän råder en väldigt svag tilltro till
              det privata näringslivets betydelse för tillväxt och välfärd.
              Trots att vi har framgångsrika storföretag som funnits i länet
              i många decennier, kan man avläsa det här på kartläggningar av
              företagsklimat och nyföretagande.
            </seg>
            <seg n="1cfee6ea">
              Jag hävdar att för att ta Gävleborg bort från det här bottenläget
              med landets högsta arbetslöshet krävs det åtgärder som stimulerar
              nya entreprenörer att etablera sig i länet. Vi måste också se
              till att de befintliga entreprenörernas insatser uppmärksammas
              och att de stimuleras att utöka vidare. Vi behöver framför allt
              nya små och medelstora företag i länet. Vi vet också hur det är
              med infrastrukturen alla de här frågorna känner Ulrica Messing
              till. Vi har Gävle hamn, där en intressent nu har dragit sig ur,
              och vi skulle gärna ge den här hamnen en nationell status.
            </seg>
            <seg n="ba573275">
              Jag skulle vilja ha ett annat svar av Ulrica Messing än det jag
              brukar få av både arbetsmarknadsministern och Ulrica Messing,
              att man ska följa frågan med intresse. Det räcker inte längre
              att följa utvecklingen i Gävleborgs län med intresse. Jag vet
              att Ulrica Messing är jätteduktig på att åka runt och besöka länets
              olika verksamheter. Men vad kan Ulrica Messing konkret i dagsläget
              göra för att sätta ned foten och för att vi ska kunna få till
              stånd ett stopp i den negativa utvecklingen och på så sätt kunna
              börja att bygga upp åt det positiva hållet igen? Om det finns
              någon vision eller en inriktning som Ulrica kunde delge oss skulle
              det kännas väldigt lugnande.
            </seg>
          </u>
          <note type="speaker" n="393df889">
            Anf. 19 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-9" n="d8a62f99">
            <seg n="8e4a4064">
              Herr talman! Jag skulle vilja börja med att kort kommentera,
              Håkan Larsson, det spännande år som Sveriges regering och riksdag
              har bakom sig då vi har varit ordförande i Nordiska rådet. Vi
              har tagit tillfället i akt för att studera hur andra nordiska
              länder arbetar med regional utveckling och regionalpolitik. När
              vi senast träffades i Oslo för några veckor sedan redovisade Nordregio
              en sammanställning av just det. Det kan vara viktigt för oss att
              komma ihåg. Vi är i Sverige ett geografiskt sett stort land med
              ganska få invånare. När jag till exempel nere i EU pratar om de
              pengar som staten lägger ned på bredbandssatsningen i hela vårt
              land och berättar för mina kolleger att vi gör en statlig bredbandssatsning
              i de delar av vårt land där det bor mellan två och tre invånare
              per kvadratkilometer, tittar min tyska kollega på mig, ruskar
              på huvudet och säger: Hur kan ni göra det? Vi hittar inte ens
              ekonomi i det där det bor 220 invånare per kvadratkilometer.
            </seg>
            <seg n="72223e20">
              Den bild som Nordregio gav oss var väldigt tydlig. I Norden finns
              det inget annat land som satsar så mycket nationella skattepengar
              på att utjämna skillnaden mellan olika regioner i landet som Sverige
              i förhållande till befolkning och BNP. Det ska vi fortsätta att
              göra. Men vi måste komma ihåg det när vi ibland gör jämförelser
              och tittar på enskilda frågor och sneglar över mot Norge och Finland.
              Sett till helheten är vi bäst av de nordiska länderna på att ta
              ett gemensamt ansvar för kvinnor och män, unga och gamla och olika
              regioner. Vi kan bli ännu bättre på det.
            </seg>
            <seg n="eafb7950">
              Vi är dessutom i dag EU:s största gruvland. Håkan Larsson nämnde
              gruvorna som en liten parentes. Det skulle vi kunna diskutera
              lite längre och mycket mera. Jag är nämligen övertygad om att
              vår gruvnäring kommer att fortsätta att växa och utvecklas. Jag
              är väldigt stolt över den nya teknik som både gruvnäringen och
              skogsnäringen i vårt land har tagit till sig. Det visar till exempel
              vår höga framförhållning när det gäller IT. Informationssamhället
              har fått ett genomslag på alla branscher och alla näringar.
            </seg>
            <seg n="245af3f1">
              Att skogen och gruvorna i dag till så stor del lever på export
              är jag också väldigt glad och stolt för. Håkan Larsson säger att
              man exporterar från norra Sverige till södra Sverige. Jag delar
              inte den uppfattningen. Över 85 % av det som utvinns från skogen
              i vårt land går på export långt utanför Sveriges gränser. Det
              är också fantastiskt att vårt land långt uppe i norr kan vara
              så långt framme i konkurrensen.
            </seg>
            <seg n="5ce042f3">
              Jag delar i grunden både Sven Bergströms optimistiska syn på
              vårt hemlän Gävleborg och Ragnwi Marcelinds synpunkter. Vi är
              otroligt stolta alla tre över vår hembygd, men vi är just nu också
              väldigt bekymrade. Delar av vårt län har mycket tuffare förutsättningar
              än flera av de kommuner som finns i Tornedalen och i Norrlands
              inland och som man ofta brukar koppla ihop med den typen av många
              varsel och stor öppen arbetslöshet som förekommer i vårt län.
            </seg>
            <seg n="efa792ec">
              Jag tror inte att det finns någon universallösning. Vi måste
              göra en rad olika saker. Även om det låter som ett tråkigt svar
              är det ändå viktigt att komma ihåg att vi varje vecka följer länsarbetsnämndens
              prognoser för att den ska ha pengar för de åtgärder som måste
              vidtas på kort sikt. I år har vi avsatt 1 ½ miljarder till Länsarbetsnämnden
              i Gävleborgs län.
            </seg>
            <seg n="f67269dc">
              Efter jul fattar vi beslut om de infrastrukurplaner som är så
              för viktiga för vår E 4 och vår ostkustbana. Sedan för vi också
              diskussioner, inte bara om ekonomin i Gävleborgs läns kommuner
              och landsting utan också om ekonomin i flera andra kommuner och
              landsting. De finna många kommuner i vårt land som har tuffa besparingar
              framför sig. Några kommer att höja skatterna till en nivå som
              vi inte har sett på många år. Men skattehöjningarna räcker inte
              för att vända utvecklingen. Vi behöver också mera av nationell
              politik och tillväxtinriktad politik för att skapa förutsättningar
              för utveckling. Detta är också en viktig del i regeringens arbete.
            </seg>
          </u>
          <note type="speaker" n="a679670a">
            Anf. 20 HÅKAN LARSSON (c):
          </note>
          <u who="hakan_larsson_c0f261" xml:id="i-5fdf2f287a3be43f-1" n="5cd8babf">
            <seg n="acbd7149">
              Herr talman! Jag vill tacka Ulrica Messing för svaret. Jag tycker
              att det är jättebra att vi lär av varandra i Norden, inte minst
              när det gäller den regionala utvecklingen.
            </seg>
            <seg n="a4d94d83">
              Sedan tror jag att vi har mycket att lära av vårt västra grannland.
              Ulrica säger att Sverige satsar mer än något annat land i Norden.
              Det är ju bra att Nordregio har kommit fram till det, men jag
              har sett andra siffror där Norge har legat före Sverige. Men det
              behöver vi inte diskutera om nu.
            </seg>
            <seg n="6c5766c2">
              Vad jag däremot sett när jag har åkt över gränsen från Jämtland
              och in i Tröndelag är att det finns väldigt levande bygder på
              den norska sidan. Man utvecklar ofta dessa fjällkommuner. Det
              beror på att man för en politik för att ta hela Norge i bruk,
              som man brukar säga. Ett av de verktyg man har är återföring av
              vattenkraftsmedel. Det är väldigt viktigt, och det har drivits
              i full politisk enighet. När det har gjorts invändningar mot detta
              har man samlats i landet för att diskutera och man har drivit
              det vidare.
            </seg>
            <seg n="302bfeee">
              Ett annat viktigt verktyg som man har i Norge är differentieringen
              av socialavgifter och arbetsgivaravgifter som man nu inte får
              fortsätta med för domstolen inom EES, ESA, som EU ligger bakom.
              I stället diskuterar man nu i det norska stortinget en rad åtgärder
              för att ersätta detta viktiga redskap. Det är också väldigt viktigt
              att vi studerar om det är någonting vi kan lära oss av den diskussionen.
            </seg>
            <seg n="c95b400c">
              I sitt svar sade Ulrica Messing tidigare att regeringen kommer
              att ta till vara alla möjligheter att genom lämpliga lokaliseringar
              stödja en mer positiv regional utveckling. Det låter ju väldigt
              positivt, men det gäller ju att omsätta det i praktiken. Min fråga
              är: Är det inte dags att göra en ordentlig genomgång av den statliga
              verksamheten och se vilka myndigheter och verk som är lämpliga
              att utlokalisera från huvudstadsregionen till andra delar av landet?
              Jag tror att det ligger i hela Sveriges intresse.
            </seg>
            <seg n="3ca11987">
              Som tidigare ledamot av Helsingforss läns landsting under en
              massa år är jag övertygad om att det ligger även i huvudstadsregionens
              intresse att alla delar av landet får möjlighet att utifrån sina
              förutsättningar utvecklas positivt. Sverige behöver inte bara
              en tillväxtmotor utan många tillväxtmotorer för att dra det här
              landet framåt.
            </seg>
            <seg n="cd22a2af">
              Till sist vill jag understryka vikten av bra kommunikationer
              och av att stärka östväst-förbindelserna, vilket också Ulrica
              Messing var inne på. Det finns en enorm potential i detta, om
              man ser det historiskt, kulturellt och ekonomiskt. Det gäller
              inte minst Mittskandinavien mellan Jämtland och Tröndelag. Ett
              intensivare östväst-samarbete skulle betyda oerhört mycket. Då
              tror jag och hoppas att vi snart kan komma fram till en lösning
              som gör att visionen om en snabbtågsförbindelse, Atlantbanan,
              på hela vägen HelsingforsÖstersundTrondheim blir verklighet.
            </seg>
            <seg n="cc9ebd51">
              I inlandet betyder det oerhört mycket att vi kan se till att
              Inlandsbanan kan bevaka sina förutsättningar att bli en pulsåder.
              Jag hoppas att det finns med i det beslut som kommer efter årsskiftet,
              som Ulrica talade om.
            </seg>
            <seg n="c2686a13">
              Det är dags att ge alla delar av vårt land möjligheter att utvecklas.
              Så här 350 år efter att Axel Oxenstierna talade om att Norrland
              var Sveriges Indien behöver vi ge alla delar av landet förutsättningar
              för att utvecklas. De naturrikedomar som finns i Norrland bör
              bättre än i dag medverka till att utveckla de bygder där de finns.
              Det skulle hela Sverige tjäna på.
            </seg>
          </u>
          <note type="speaker" n="25494c4f">
            Anf. 21 SVEN BERGSTRÖM (c):
          </note>
          <u who="sven_bergstrom_97960e" xml:id="i-bddd3e451b5600b5-1" n="73b045ec">
            <seg n="712a1d68">
              Herr talman! Ulrica Messing talar väl, men verkligheten ser inte
              så bra ut som man skulle önska. Regeringen har nu suttit under
              ett antal år, sedan 1994. Under den tiden har befolkningen i Gävleborgs
              län minskat med 3,9 % medan befolkningen i övriga Sverige har
              ökat nästan lika mycket i procent räknat. Det är alltså ingen
              tillfällighet och ingen nyhet att utvecklingen är problematisk
              just nu.
            </seg>
            <seg n="92f568d7">
              Det har gjorts vissa insatser. Centerpartiet och Socialdemokraterna
              tillsammans medverkade till att det skedde en högskolesatsning
              i Gävle. Den har varit oerhört framgångsrik och bra för länet.
              Men sådana enstaka insatser räcker inte, utan det behövs mycket
              mera.
            </seg>
            <seg n="6fea381f">
              Jag illustrerade i mitt tidigare inlägg hur det kan se ut i vissa
              enskilda kommuner där man kämpar med en oerhört besvärlig ekonomi,
              med arbetslöshet och med bostäder som måste rivas.
            </seg>
            <seg n="4309eac8">
              Det är inte bara vi centerpartister som är kritiska mot en utveckling
              där staten konsekvent centraliserar olika typer av verksamheter.
              Som Håkan Larsson sade här tidigare har 75 % av statliga etableringar
              under de senaste tio åren hamnat i storstadsregioner och universitetsorter
              medan bara en fjärdedel har hamnat utanför. Det är klart att det
              inte är någon balans i detta.
            </seg>
            <seg n="4b196e82">
              Jag dristar mig till att citera vad en partikamrat till Ulrica
              Messing sade här i riksdagen häromdagen som väldigt väl illustrerar
              hur många av oss ser utvecklingen. Han sade så här:
            </seg>
            <seg n="85322a58">
              Ett spöke grasserar i Sverige. Det är centralismens spöke. Men
              på område efter område i vårt samhälle pågår det just nu en mycket
              knivskarp och skönjbar centralisering och koncentration. Och det
              handlar framför allt om den statliga verksamheten. Det var din
              partikamrat från länet, Kenth Högström, som sade så i debatten
              om tingsrätterna.
            </seg>
            <seg n="198f9520">
              Tingsrätterna är ett exempel där man nu är på väg att avveckla
              hela Hälsingland. Man drog in Ljusdals tingsrätt för några år
              sedan. Söderhamns tingsrätt lades ned tidigare. Nu vill man lägga
              ned Bollnäs och Hudiksvalls tingsrätter med påföljd att människor
              får längre resväg. Verksamheten ska centraliseras till Gävle,
              om man får som man vill. Det här är ingen naturlag eftersom man
              på tingsrätterna både i Bollnäs och i Hudiksvall har visat sig
              vara oerhört duktig, ekonomisk och bärkraftig, utan det är någon
              sorts manisk idé om att centralisering är klokt och lönsamt.
            </seg>
            <seg n="1e64addc">
              Kan Ulrica Messing medverka till att få stopp på detta en gång
              kan vi sedan fortsätta att diskutera hur man kan se över precis
              som Håkan Larsson inne på om man inte kan lokalisera statlig verksamhet,
              bolag och myndigheter på ett rimligare sätt än i dag. Det är ingen
              naturlag att allt måste ligga i universitetsorter och runt de
              stora städerna.
            </seg>
            <seg n="30fcd4c4">
              Jag var tidigare inne på vad man kan göra åt denna utveckling.
              Vi i Centerpartiet har i många motioner föreslagit åtgärder. Ulrica
              Messing berörde bredbandsområdet. Hon sade att inget annat land
              i Europa satsar så mycket på bredband som Sverige gör. Det är
              säkert möjligt att räkna fram en sådan statistik. Samtidig kan
              vi konstatera att dessa satsningar har kritiserats till och med
              av statens egna organ.
            </seg>
            <seg n="cf05bbaf">
              I går hölls en konferens här i Helsingfors av Institutet för
              tillväxtpolitiska studier, som på regeringens uppdrag har levererat
              en rapport där man säger att man efterlyser visioner, strategier
              och en effektiv utvärdering av de insatser som har gjorts, eftersom
              man i dag tycker att det är rena rama vilda västern. Det spretar
              åt alla håll, och det är stuprörspolitik. Det är klart att man
              kan sprätta ut miljarder utan resultat, i alla fall utan påtagliga
              resultat, om det inte finns en vision som är långsiktig. Lokala
              projekt är bra, säger man. Men fungerar de som öar i en stuprörsorganisation,
              då är det inte alls bra.
            </seg>
            <seg n="3b743e89">
              Vi ser nu att IT-satsningen inte ger bredbandsuppkoppling och
              bra kommunikationer över hela landet utan framför allt i de stora
              städerna och de befolkningstäta områdena. Det är också ett exempel
              där saker och ting kunde göras annorlunda och mycket bättre.
            </seg>
          </u>
          <note type="speaker" n="a6208156">
            Anf. 22 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-95c29066e3a7a457-1" n="2e301cad">
            <seg n="845204d9">
              Herr talman! Jag är helt enig med Ulrica Messing om att några
              skattehöjningar räcker inte. Det handlar ju om att kunna öka tillväxten
              och att kakan som vi har att fördela ska bli större.
            </seg>
            <seg n="b1ea890c">
              Ulrica tog Norden som ett exempel och beskrev Sverige som ett
              föregångsland i flera avseenden. Där skulle jag vilja rätta Ulrica
              Messing lite grann, därför att i Nordisk statistisk årsbok den
              10 oktober 2003 kan man läsa att vi har de högsta skatterna i
              Norden Sverige kallas värstingland att vi har lägst BNP per invånare
              att vi har den högsta andelen äldre, att vi föder minst barn och
              att de barn som föds föds av allt äldre mödrar. Vi har alltså
              uppenbart ett problem också sett i relation till de övriga nordiska
              länderna.
            </seg>
            <seg n="31670142">
              Ulrica Messing sade att hon följer länsarbetsnämndens arbete
              och att den ska ha resurser för att möta de problem vi har i länet.
              Men sanningen är den att arbetslösheten har ökat med 30 % sedan
              valet, samtidigt som de arbetsmarknadspolitiska åtgärderna har
              minskat med 25 %. Det innebär att vi har 2 163 personer fler i
              arbetslöshet men 1 518 personer färre i arbetsmarknadspolitiska
              åtgärder. Det här är en oroande utveckling.
            </seg>
            <seg n="a1013f90">
              Det krävs en regional samling. Vi måste alla hjälpas åt. Det
              har vi haft svårigheter med. Även Centerpartiet, Sven Bergströms
              parti, sade nej till SVOX tillsammans med Folkpartiet i vårt hemlän.
            </seg>
            <seg n="dd0dc6c4">
              Vi behöver hitta gemensamma samarbetsgrunder för att kunna leda
              länet bort ifrån det här. Det finns en rad åtgärder som jag skulle
              vilja peka på. Det handlar om dubbelspåren. Det handlar om E 4.
              Det handlar om att förändra priserna så att vi kan utöka den arbetsmarknadspolitiska
              regionen. Som det är i dag kostar det 3 000 kr i månaden att åka
              mellan Gävle och Uppsala, men att åka inom Uppland kostar 810
              kr i månaden. Det finns en rad åtgärder att vidta för att vi ska
              kunna göra det lättare för människor att pendla, arbeta och leva
              kvar i Gävle.
            </seg>
          </u>
          <note type="speaker" n="47d1ed0e">
            Anf. 23 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-10" n="d8a62f99">
            <seg n="c4555ae6">
              Herr talman! På alla de förslag till åtgärder som Ragnwi Marcelind
              nu räknade upp, som rör infrastrukturen, pendlingen och allt det
              där som handlar om vidgad arbetsmarknad, är jag beredd att ställa
              upp till 110 procent. Det måste finnas med i de planer som vi
              ska fatta beslut om i januari.
            </seg>
            <seg n="fa6693dd">
              Senast i lördags deltog jag i konferens om Gävleborg och Uppland,
              där vi diskuterade just den här frågan. Det är inte rimligt att
              vi kan resa inom vårt län för under 1 000 kr i månaden hur mycket
              vi vill, men så fort vi ska resa åtta mil söderöver kostar det
              det tredubbla. Här måste vi ställa krav på våra länspolitiker
              att samverka. Jag ställer upp på det.
            </seg>
            <seg n="e505123d">
              Jag vill berätta för Håkan Larsson att de förslag till alternativ
              till nedsättning av sociala avgifter som vi inte längre kan ha
              med anledning av medlemskapet i EU är ett slags minimistöd som
              kommissionen har godkänt. Det har vi infört för de företag som
              tidigare hade nedsättningen. Det är ett lägre stöd, men det är
              den typen av stöd som EU har ställt sig bakom och som vi också
              har anammat.
            </seg>
            <seg n="b363f903">
              Sedan är naturligtvis den stora utmaningen, som jag tror att
              Sven Bergström var inne på, befolkningsutvecklingen. Enligt Statistiska
              centralbyrån har 204 av landets 289 kommuner tappat invånare under
              det senaste året. I Gävleborgs län är det bara Gävle som växer
              till antalet invånare, och jag har tyvärr inte siffrorna för Jämtland
              i huvudet. Det här är ett gemensamt problem för oss alla.
            </seg>
            <seg n="3d5b2203">
              På tre års tid har Helsingforss län vuxit med ungefär 30 000
              invånare. Det beror inte bara på att människor har flyttat från
              olika delar av vårt land till Helsingfors, utan det beror också
              väldigt mycket på att hit har kommit många invandrare och att
              här föds många, många fler barn än vad det gör i till exempel
              Gävleborgs eller Jämtlands län. I grunden är det så att framtiden
              är beroende av barnen. Kan vi inte vända befolkningsutvecklingen,
              kommer vi inte heller att orka med att göra de insatser som vi
              skulle behöva göra via de politiska besluten.
            </seg>
            <seg n="f3810fbd">
              Den statliga utlokaliseringen är en viktig del. Jag säger inte
              något annat. Men ibland räcker inte ens det. Det tycker jag att
              det vi ser i Söderhamn är ett bra bevis på. Vi har gjort stora
              utlokaliseringar till Söderhamn, och trots det är Söderhamn i
              dag en av de kommuner i landet som har det allra tuffast.
            </seg>
            <seg n="fa5197c2">
              Den statliga närvaron över hela vårt land finns det en rad skäl
              att argumentera för. Det gäller att ta ett gemensamt ansvar, att
              peka på att hela landet kan ha alla typer av verksamheter, att
              se till att infrastrukturen finns där, och så vidare, men det
              räcker inte.
            </seg>
            <seg n="f0ac7c8a">
              När vi nu har gjort en sammanställning av de 276 myndigheter
              som finns i vårt land och tittat på var de egentligen finns representerade,
              är det ingen tvekan om att de 213 500 anställda som finns på de
              276 myndigheterna är klart överrepresenterade i Helsingfors. Men
              de är också, sett till andelen av befolkningen, överrepresenterade
              i Norrbotten. De är också överrepresenterade i delar av Blekinge,
              Östergötlands och Jämtlands län, sett till antalet invånare. De
              är underrepresenterade i såväl Kronoberg som Sörmland och Gävleborg.
              Allra mest underrepresenterade är de statliga myndigheterna i
              Kalmar och Halland.
            </seg>
            <seg n="ca35a460">
              Vi har alltså en ganska tydlig bild av hur representationen ser
              ut. Vi har naturligtvis tittat på alla statliga myndigheter, alltifrån
              högskolor, polis och länsstyrelser till försvar, lantmäteri, glesbygdsverk
              och vad det nu kan vara. Att till exempel Norrbotten ligger så
              pass högt vad gäller andelen statliga arbetstillfällen kopplat
              till befolkningen hänger till stor del ihop med att man har en
              stor länsstyrelse men också med att man har en del mindre myndigheter.
            </seg>
          </u>
          <note type="speaker" n="c629d3fe">
            Anf. 24 HÅKAN LARSSON (c):
          </note>
          <u who="hakan_larsson_c0f261" xml:id="i-5fdf2f287a3be43f-2" n="5cd8babf">
            <seg n="1f2bc941">
              Herr talman! Jag vet att det finns kvar ett minimistöd, en nedsättning
              av sociala avgifter för mindre företag i vissa branscher upp till
              en viss lösensumma. Vad som är tråkigt är att det inte längre
              finns möjlighet att ha den generella nedsättningen som har kunnat
              lyfta hela landsdelar. Den måste man nu avveckla också i Norge.
              Då är det viktigt att vi ser på vad man kommer fram till för alternativa
              åtgärder.
            </seg>
            <seg n="26f914c1">
              I Jämtlands län är det en väldigt sned åldersfördelning. Ska
              vi vända befolkningsutvecklingen måste vi ha en omfattande inflyttning.
              Här finns i första hand stora möjligheter att utveckla nya företag
              och de befintliga företagen, och då behövs ett bra företagsklimat.
              Där finns naturligtvis väldigt mycket att göra.
            </seg>
            <seg n="47e3a683">
              Det är också viktigt att bredda arbetsmarknaden genom en utflyttning
              av statliga arbetstillfällen. Då blir det lättare för familjer
              att flytta till regionen, där det finns en bra miljö och en bra
              uppväxtmiljö för barn. Inte minst kan båda parter få bra jobb
              som de är utbildade för. I det fallet skulle en utflyttning av
              statlig verksamhet naturligtvis gynna väldigt många delar av Sverige.
            </seg>
            <seg n="a7994beb">
              Jag är egentligen optimistisk. Förutsättningarna för en positiv
              utveckling är väldigt goda. Det är dessa förutsättningar som vi
              ska göra det möjligt att omsätta i praktisk politik och i nya
              jobb.
            </seg>
          </u>
          <note type="speaker" n="fc64f8e8">
            Anf. 25 SVEN BERGSTRÖM (c):
          </note>
          <u who="sven_bergstrom_97960e" xml:id="i-bddd3e451b5600b5-2" n="73b045ec">
            <seg n="677505a0">
              Herr talman! Jag noterar att Ulrica Messing under debattens gång
              har ändrat ordvalet från att i interpellationssvaret säga att
              lokalisering av statliga myndigheter är en mindre fråga i detta
              sammanhang till att nu säga att det är en viktig del. Det välkomnar
              jag verkligen.
            </seg>
            <seg n="179ee3c0">
              Hennes egen statistik visar att det betyder oerhört mycket för
              en landsdel om man får en lokalisering av statliga arbetstillfällen
              som är bestående. Söderhamn är ett exempel som hon själv tog upp,
              där det har varit blandad framgång, om man säger så. Det har betytt
              mycket för Söderhamn, men man har dock haft en oerhörd koncentration
              av nedläggning av verksamheter under senare år inom industrin
              som inte har kunnat kompenseras av statliga arbetstillfällen.
              Men Söderhamn är ett gott exempel på att lokalisering av statliga
              myndigheter betyder mycket. Det gällde inte minst i samband med
              flygflottiljens avveckling.
            </seg>
            <seg n="b61c8101">
              Jag noterar att Ulrica Messing undviker att kommentera de olika
              saker som jag påpekade, hur man på punkt efter punkt inom polisen,
              tullen, skattemyndigheter, posten centraliserar närmast hejdlöst.
              Det som vi kritiserar i hög grad är att man gör en sak med högra
              handen medan vänstra handen gör något helt annat. Det här är en
              olycka som vi måste få stopp på.
            </seg>
            <seg n="20d4694a">
              Samtidigt som regeringen talar om regional utveckling i de högtidliga
              sammanhangen påskyndar man i praktiken med sina egna myndigheter
              en utarmning av stora delar av vårt land när vitala delar av samhället
              centraliseras i ett tempo och en omfattning som aldrig tidigare.
              Det är som Messings egen partikamrat Kenth Högström har sagt:
              Det är ett spöke som går över landet.
            </seg>
            <seg n="ca0d75b2">
              Jag efterlyser, och mina meddebattörer gör det ju också, en analys.
              Varför blir det så här? Varför centraliserar man på det här sättet
              på en rad olika områden när man i ord bekänner sig till en annan
              utveckling? Har man gjort en grundlig analys av vilka effekter
              detta får? Jag är övertygad om att det ur samhällsekonomisk synpunkt
              ger en dålig lönsamhet för samhället, att det är kontraproduktivt
              att låta den här utvecklingen ha sin gång. Man får outnyttjade
              resurser i en del av landet samtidigt som man får överhettningsproblem
              i en annan del av landet. Dessutom får man på köpet den olyckliga
              debatt som vi nu kan se om skatteutjämning. Den är egentligen
              helt orättvis.
            </seg>
            <seg n="018c3354">
              Vi lovar att komma tillbaka om det inte händer saker, Ulrica
              Messing. Vi kommer att bevaka de här frågorna, för det finns möjlighet
              till en annan utveckling.
            </seg>
          </u>
          <note type="speaker" n="c2f8b45e">
            Anf. 26 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-11" n="d8a62f99">
            <seg n="aee56fa2">
              Herr talman! Jag blir glad av att höra Håkan Larssons slutkläm.
              Det är naturligtvis så att var och en av oss som är politiskt
              aktiva läser ohyggligt mycket siffror. Jag tror att alla vi fyra
              som är här följer utvecklingen på lokal och regional nivå så mycket
              vi orkar och förmår. När man läser siffror är det lätt att ibland
              bli nedslagen och dyster. Det är en kärv situation i många av
              Sveriges kommuner med höga varselsiffror och svåra ekonomiska
              beslut som väntar våra partikamrater oavsett politiskt parti.
            </seg>
            <seg n="40d060c1">
              Men det är också så att var och en av oss blir oerhört optimistisk
              och hoppfull ibland. Det blir vi när vi möter människor, när vi
              lämnar siffrorna och möter enskilda politiker, entreprenörer och
              innovatörer som har en idé om hur vi kan vända utvecklingen. Så
              jag delar också Håkan Larssons positiva syn på att framtiden ändå
              innebär många möjligheter.
            </seg>
            <seg n="bc878269">
              Sedan har jag inte kommenterat Sven Bergströms debatt med en
              av mina kolleger från förra veckan. Det kommer jag inte att göra
              heller. Jag tycker att det är oerhört bra att vi för debatter
              med de statsråd som är ansvariga för till exempel tullen eller
              rättsväsendet. Jag uppskattar att Sven Bergström förde en debatt
              med justitieministern under hans ansvarsområde.
            </seg>
            <seg n="d4825057">
              Jag vill ändå säga någonting kort om Posten. Posten är ju i dag
              avreglerad. Jag deltog själv i debatten om avregleringen på 90-talet,
              då jag var riksdagsledamot i denna kammare. Jag var ohyggligt
              kritisk mot den. Nu har jag möjligheten av utvärdera nio år med
              den postlag som finns, och vi ska göra det.
            </seg>
            <seg n="4d6293d2">
              Vi kan se att det inte blev så som man trodde då. Vi har inte
              en flora av nya aktörer som är beredda att konkurrera om att få
              dela ut brev och paket runtom i vårt land. Jag tror inte att vi
              kommer att få det heller.
            </seg>
            <seg n="a0d62112">
              I dag betalar vi ungefär 400 miljoner kronor till Posten varje
              år för att man ska garantera post- och kassaservice över landet.
              Vi ska betala för den post- och kassaservicen också i framtiden.
              Men nu måste vi se: Vad har vi lärt oss av nio år av avreglering?
              Vad kan vi förutse inför framtiden med tanke på att färre och
              färre enskilda personer går in på ett postkontor varje dag och
              betalar sina räkningar? För enskilda personer kommer postens roll
              att minska allteftersom. Men för företag kommer fortfarande kassaservicen
              att vara oerhört viktig. Det ligger med i utredningen.
            </seg>
          </u>
          <note n="03723658">
            Överläggningen var härmed avslutad.
          </note>
          <note n="ba8abaad">
            5 § Svar på interpellation 2003/04:71 om lika förutsättningar
            i hela landet
          </note>
          <note type="speaker" n="83e08e52">
            Anf. 27 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-12" n="d8a62f99">
            <seg n="e5100610">
              Herr talman! Jörgen Johansson har frågat mig hur jag avser att
              agera för att ge alla regioner lika villkor och förutsättningar
              i sin utveckling och tillväxt.
            </seg>
            <seg n="f6505197">
              Jörgen Johansson pekar mycket riktigt på att tillväxten ser olika
              ut i olika regioner. Ett problem är tyvärr att en del kommuner
              upplever att en grannkommuns tillväxt är ett hinder för den egna
              kommunen. I arbetet med de regionala tillväxtprogrammen blir det
              uppenbart att alla kommuner i en region tjänar på samverkan i
              stället för att konkurrera. Det är en sanning som jag upplever
              att de allra flesta är överens om.
            </seg>
            <seg n="2b45a4da">
              För mig som har ansvar för den regionala utvecklingspolitiken
              är det ytterst betydelsefullt att villkor och förutsättningar
              för utveckling och tillväxt är så lika som möjligt i alla regioner.
              Flera politikområden bidrar också till att göra dessa förutsättningar
              så lika som möjligt. Det innebär inte att allt är precis likadant
              i varje kommun eller att all tillväxt sker samtidigt överallt.
              Regional utveckling för hela landet är inte ett nollsummespel.
              I stället ska alla regioner ges möjlighet att utnyttja sin unika
              tillväxtpotential. I det perspektivet gynnar tillväxt i en region
              hela landet.
            </seg>
            <seg n="5f39ee02">
              Tillgång till utbildning och kompetensutveckling är viktiga beståndsdelar
              i den regionala utvecklingen, men det innebär inte högskolefilialer
              i varje kommun. Däremot kan till exempel lärcenter ge möjlighet
              för fler att studera och vidareutbilda sig på sin hemort.
            </seg>
            <seg n="86a61c28">
              Regeringen har gjort särskilda satsningar för att stimulera utvecklingen
              av lärcenter. Ett sådant exempel är satsningen under år 2002,
              då kommunerna inbjöds att söka medel totalt 350 miljoner kronor
              för utvecklingen av en infrastruktur för vuxnas lärande i vilken
              lärcenter är en viktig del. Ett annat exempel är de 20 miljoner
              kronor Nationellt centrum för flexibelt lärande i samråd med Myndigheten
              för skolutveckling delar ut i utvecklingsbidrag till kommuner
              som har särskilda behov av medel till investeringskostnader för
              att utveckla lokala lärcenter.
            </seg>
          </u>
          <note type="speaker" n="fed135de">
            Anf. 28 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-60b92fd083f982a6-0" n="b8c406cf">
            <seg n="2e762ad6">
              Herr talman! Jag tackar för svaret på min interpellation. Jag
              delar ministerns uppfattning att mångfalden ska prägla tillväxten
              och att regioner ska ges möjligheter att utnyttja sin unika utvecklingspotential.
            </seg>
            <seg n="52430287">
              Men trots detta finns det problem. Det visar sig i en alltmer
              växande klyfta mellan fattiga och rika kommuner i landet. I mitt
              exempel lyfte jag fram en mellansvensk kommun som ligger i Mälardalen,
              alltså i ett område som av många anses vara ett tillväxtområde.
              Trots detta finns det problem.
            </seg>
            <seg n="4cb0761a">
              Mindre kommuner med bra kommunikationer vad gäller vägar, järnvägar
              och bredband har också problem i det här området. Svårigheten
              att konkurrera med större kommuner, som ses som tillväxtkommuner,
              är faktiskt framträdande. Nu fick min interpellation prägel av
              enbart utbildningssektorn, men jag vill ändå beröra hela sektorn
              eftersom jag tog detta med utbildningen endast som ett exempel.
            </seg>
            <seg n="b2e223fc">
              Jag lyfte alltså fram den högre utbildningen som ett av problemen,
              men problemen är betydligt fler, och åtgärdsprogrammet måste omfatta
              en arsenal av åtgärder om vi ska lyckas få en tillväxt i hela
              landet. Vid sidan av den högre utbildningen är det infrastrukturen
              i alla former, en väl fungerande kollektivtrafik och att hjälpa
              de mindre kommunerna med riskkapital.
            </seg>
            <seg n="fefdbdbe">
              Tillväxten skapas av människor på lokal och regional nivå. Det
              är alltså människor i de här områdena som måste ges såväl respekt
              som stöd i sitt arbete. Och det är endast via det lokala engagemanget
              som en stor del av lösningarna på de här utvecklingsproblemen
              finns.
            </seg>
            <seg n="41f4af57">
              Jag konstaterade i det förra interpellationssvaret att statsrådet
              tog upp precis de här frågorna. Jag finner att vi är helt överens
              om den synen.
            </seg>
            <seg n="89990136">
              Men hur ska vi då få företag att etablera sig i de här bygderna?
              Vi kan konstatera att risken för företagen att etablera sig utanför
              de här tillväxtcentrumen är påtaglig. Byggföretag bygger gärna
              byggnader när företag ska etablera sig, men de vägrar att äga
              eller förvalta dem i de här områdena. Bankerna vägrar att ställa
              upp med lån om inte kommunen går in med garantier. Och garantier
              i det här sammanhanget ligger i nivån 50100 miljoner kronor. Skälet
              är att restvärdet på byggnaden vid en eventuell konkurs efter
              tiotalet år är väsentligt lägre i de här kommunerna än det är
              i tillväxtorterna.
            </seg>
            <seg n="6b3076ba">
              Vi kan ta min kommun, Arboga, som exempel. Nu måste jag ta upp
              Arboga även om den här eftermiddagens debatt börjar få prägeln
              av hembygdens dag. Jag måste ge ett exempel från hemmaplan. Där
              har flera transportföretag velat etablera sig, men de kräver en
              mängd omfattande garantier. När inte det har löst sig har dessa
              etableringar hamnat i andra kommuner, kommuner som Örebro, Västerås
              och Eskilstuna, som ju ses som tillväxtkommuner. Det har skett
              trots ett mycket livligt och engagerat kommunarbete. Listan över
              exempel på kommuner som lider på det här viset kan göras lång.
            </seg>
            <seg n="b6790f51">
              Jag vill då komma fram till en följdfråga. I den regionalpolitiska
              utredningens slutbetänkande talades det om behovet av riskkapital,
              att det var stort, och om att hela kreditmarknadssituationen i
              glesbygdsområden behövde utredas ytterligare. Min fråga är: Hur
              är det med den här utredningen? Är den på gång? Hur ser situationen
              ut vad gäller den här typen av krediter i kommuner i gles- och
              landsbygd? Jag är övertygad om att vi är överens om att tillväxten
              i dag sker i vissa utvalda orter och inte i hela Sverige. Det
              är ett problem som vi måste lösa på något sätt om hela Sverige
              ska tillåtas att leva vidare.
            </seg>
          </u>
          <note type="speaker" n="e928be9b">
            Anf. 29 KRISTER ÖRNFJÄDER (s):
          </note>
          <u who="krister_ornfjader_96c483" xml:id="i-641015295da17047-0" n="a8f446ac">
            <seg n="5660fefe">
              Herr talman! Centerpartiet har väckt fyra interpellationer om
              regionalpolitiken. En av interpellationerna tar upp utvecklingen
              i Kalmar län. Interpellanten har inte haft möjlighet att delta
              i debatten och har därför dragit tillbaka sin interpellation.
              Jag vet att det inte var praktiskt möjligt för honom att delta
              i debatten, men också vi socialdemokrater tycker att det är mycket
              angeläget att ta upp situationen i vårt län. Jag ska framför allt
              ta upp behovet av ökad statlig verksamhet i Kalmar län.
            </seg>
            <seg n="fd1d6411">
              Inte minst vi i Kalmar län vet att ett läns utveckling inte kan
              stå och falla med statliga insatser. Vi måste ha ett eget engagemang
              och ta till vara länets utvecklingsmöjligheter.
            </seg>
            <seg n="43f75235">
              Problemen och utmaningarna i Kalmar län har sammanfattats på
              följande sätt:
            </seg>
            <seg n="3ff0c1f9">
              Detta är de problem och utmaningar som vårt län står inför och
              som vi måste lösa. Det är en uppgift för alla oss som bor och
              verkar i länet, men självfallet måste arbetet kombineras med statliga
              insatser. Ett antal viktiga områden är
            </seg>
            <seg n="0095d3fe">
              Men det behövs också ökad statlig verksamhet i Kalmar län. Faktum
              är att på ingen plats i Sverige är andelen sysselsatta inom den
              statliga sektorn lägre än i Kalmar län.
            </seg>
            <seg n="013e7042">
              Nyligen presenterade förslag till omstrukturering av statliga
              myndigheter får oerhört negativa konsekvenser för Kalmar län.
              Tullverket i Kalmar föreslås läggas ned helt. Kriminalvården föreslår
              att de mindre anstalterna läggs ned, vilket innebär att två anstalter
              kommer att försvinna i Kalmar län. Länets tre tingsrätter föreslås
              slås samman till en. Sjöpolisen har nyligen lagt ned sin verksamhet
              i Kalmar län, och försäkringskassan står inför en omorganisation.
            </seg>
            <seg n="5a493647">
              Jag vill också påminna statsrådet om följande: Av 88 nya myndigheter
              under åren 19922002 har 65 lokaliserats till Helsingfors, ingen
              till Kalmar län. Detta resultat harmoniserar inte med de beslut
              som riksdagen har fattat om principer för lokalisering av myndigheter.
              I första hand ska möjligheten att välja länscentrum eller vissa
              andra orter i eller i anslutning till nationella regionalpolitiska
              stödområden analyseras. Alternativ lokalisering kan vara orter
              eller regioner där statlig verksamhet läggs ned eller där det
              finns lite sådan verksamhet. I varje enskilt fall bör en annan
              lokaliseringsort än Helsingfors övervägas. Huvudregeln är att
              varken Helsingfors eller någon annan storstad ska väljas för nya
              verksamheter.
            </seg>
            <seg n="dbd1528d">
              Den uppkomna situationen är varken rättvis eller rimlig. Ansvaret
              vilar på regeringen genom styrningen av myndigheters verksamhet.
              Helsingfors må ha och har sina egna problem. Men tycker Ulrica
              Messing att de lokaliseringsbeslut som man har fattat verkligen
              är rimliga?
            </seg>
          </u>
          <note type="speaker" n="477e14a5">
            Anf. 30 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-13" n="d8a62f99">
            <seg n="12f328a2">
              Herr talman! Alla de här interpellationerna kunde nog egentligen
              ha behandlats i en och samma debatt, för de hänger i mycket ihop.
              Vi har varit inne på liknande frågor.
            </seg>
            <seg n="40c5f4a6">
              Jörgen Johansson pekade själv på tre delar som han menar är viktiga
              för den lokala och regionala utvecklingen, nämligen infrastruktur,
              utbildning och tillgång till riskkapital för företag. Jag delar
              den uppfattningen. Dessa tre delar är oerhört viktiga. Men jag
              skulle också vilja lyfta fram en fjärde: det kommunala utjämningssystemet.
              Det är i dag en viktig förutsättning för att ta ett gemensamt
              ansvar för kommuner i vårt land oavsett var det bor unga eller
              gamla.
            </seg>
            <seg n="42d69cda">
              Den utbildningspolitik som vi har bedrivit under de senaste 1015
              åren har haft en väldigt stor betydelse för den lokala och regionala
              utvecklingen. I dag har vi 39 högskolor eller universitet i vårt
              land. Det betyder att det inte finns något län som inte har minst
              en högskola. Flera län har flera högskolor eller universitet.
            </seg>
            <seg n="6d0503b0">
              Runt högskolorna och universiteten har det bildats nya företag.
              Här finns drivhus och växthus. De har varit viktiga för det lokala
              och regionala näringslivet, men de har också spelat en roll för
              enskilda personer. Därför vill jag anknyta till det som Jörgen
              Johansson hade som exempel i sin interpellation, nämligen tillgången
              till utbildning. Nästa steg i utbyggnaden av högskolorna är de
              lärcenter som nu växer upp runtom i våra län. De ger kvinnor och
              män som har varit ute på arbetsmarknaden i 10 eller 15 år, som
              har byggt hus och fött barn, en helt annan möjlighet att läsa
              till ett nytt yrke och skaffa sig en ny utbildning än de någonsin
              tidigare har kunnat drömma om. Nu kan de göra det hemifrån. Man
              behöver inte resa till högskolan eller universitet varje dag,
              utan man kan göra det någon gång ibland och ändå få goda förutsättningar
              att kunna konkurrera om framtidens jobb.
            </seg>
            <seg n="e6e4229c">
              De satsningar på infrastruktur som vi har gjort både inom och
              mellan län har gjort att arbetsmarknaderna har blivit större för
              både kvinnor och män. Mälardalen är ett väldigt bra exempel på
              det. Med pendeltåg mellan kommunerna kan man bo i Katrineholm
              och jobba i Helsingfors eller tvärtom. Hur långt man reser spelar
              ofta inte så stor roll. Man mäter ju sin resa i tid. Man vill
              att tiden ska vara pålitlig, att tågen kommer fram enligt tidtabellen
              och att det går ganska snabbt att resa.
            </seg>
            <seg n="8e93fcdc">
              Nu gör vi en utredning av tillgången till riskkapital. Vi gör
              en översyn av alla de regionala stöd som finns för att se om staten
              kan bli bättre på att använda dem och om stöden kan bli mer träffsäkra.
              Just bristen på riskkapital är en fråga som kommer upp i nästan
              alla kommuner utanför våra tre storstadsområden. Det är naturligtvis
              en aktuell och mycket påtaglig fråga.
            </seg>
            <seg n="a8250733">
              När det gäller den utlokaliseringspolitik som både riksdagen
              och regeringen har uttryckt samma höga ambitioner för vill jag
              säga till Krister Örnfjäder att vi inte har varit tillräckligt
              tuffa och duktiga. Nu har vi i regeringen gjort en stor genomgång
              av de beslut som har fattas så långt och av de principer som ska
              gälla för de gemensamma beredningarna. Vi har nu utlokaliserat
              en myndighet till Katrineholm, förra torsdagen fick Sundsvall
              en egen myndighet och i torsdags fick Gävle det. Vi kommer att
              gå vidare i det arbetet.
            </seg>
            <seg n="cbd6670b">
              Det kommer också att förutsätta att vi då och då går emot de
              förslag som parlamentariska utredningar, fackliga organisationer
              eller en del av riksdagens ledamöter har ställt sig bakom. Utlokaliseringspolitiken
              är nämligen inte bara Helsingforsstung, utan den har särskilt
              gynnat just Helsingforss stad. Vi har väldigt sällan utlokaliserat
              till Haninge, Botkyrka eller Tensta. Vi måste bli bättre på att
              sprida statens representation över landet.
            </seg>
          </u>
          <note type="speaker" n="b465f53c">
            Anf. 31 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-60b92fd083f982a6-1" n="b8c406cf">
            <seg n="e542a84a">
              Herr talman! Jag håller i mångt och mycket med Ulrica Messing.
            </seg>
            <seg n="3163ce3d">
              Vad gäller högskolorna vill jag ändå peka på ett exempel från
              min hemmaplan. Arboga ligger inte särskilt långt från Örebro universitet
              eller Mälardalens högskola, men ingen av dessa högskolor var intresserad
              av att etablera en filial i Arboga för att täcka just sådana behov
              som Ulrica Messing beskriver. Det blev Mitthögskolan i Östersund
              och Härnösand som fick gå in i stället. Det visar att det finns
              en motsättning i systemet, och den behöver kanske överbryggas.
            </seg>
            <seg n="e53c61b1">
              Så till frågan om riskkapital. Utifrån ett nationellt övergripande
              perspektiv kan man konstatera att det inte finns några starka
              skäl för staten att gå in på den marknaden. Det råder ju egentligen
              ingen brist på kapital i landet. Men kommunerna i glesbygd och
              landsbygd får inte del av detta kapital, och därför har staten
              ett ansvar för att man ska kunna erbjuda kommunerna riskkapital
              vid etableringar av den typ som jag nämnde.
            </seg>
            <seg n="3c8dd95d">
              Ulrica Messing säger att utredningen av detta ska ses över. Frågan
              är bara: När får vi se resultatet? Jag vet att mitt kommunalråd
              hemma i eftermiddag kommer att fråga mig när detta ska vara färdigt.
              Här är behovet akut.
            </seg>
          </u>
          <note type="speaker" n="1859bf5d">
            Anf. 32 KRISTER ÖRNFJÄDER (s):
          </note>
          <u who="krister_ornfjader_96c483" xml:id="i-641015295da17047-1" n="a8f446ac">
            <seg n="75e2f24c">
              Herr talman! Jag vill tacka statsrådet för svaret. Jag har också
              förstått efter dagens överläggning att Ulrica Messing mycket väl
              känner till hur situationen när det gäller statliga arbeten ser
              ut i Kalmar län. Jag vill bara skicka med ytterligare en sifferuppgift
              som kan vara bra att ha, åtminstone i bakhuvudet.
            </seg>
            <seg n="5938c812">
              Andelen heltidstjänstgörande som är anställda inom statlig sektor
              i Kalmar län utgör 2,5 %. I riket i genomsnitt är den 4,7 %. Om
              vi i vårt län hade lika många heltidstjänstgörande inom statlig
              sektor som riket i genomsnitt skulle det innebära ytterligare
              3 200 statliga arbetstillfällen. Om det vore så och om de i sin
              tur vore någorlunda väl spridda över länet skulle det naturligtvis
              ge oss kraftigt förbättrade möjligheter att ha en mycket positivare
              utveckling i hela länet än vi har i dag.
            </seg>
            <seg n="6835f772">
              Jag vill också instämma i att högskolan och dess utlokalisering
              i de olika regionerna är ett mycket bra exempel på hur en lokalisering
              ska göras för att den ska få ett positivt utslag. Det tycker jag
              att vi alla ska ta till oss och fortsätta i den riktningen. Jag
              ska gärna vara med i framtiden och försöka att föreslå ett antal
              lämpliga myndigheter eller statliga verksamheter som mycket väl
              skulle kunna förläggas till Kalmar län.
            </seg>
          </u>
          <note type="speaker" n="2b1b8a20">
            Anf. 33 Statsrådet ULRICA MESSING (s):
          </note>
          <u who="ulrica_messing_minister_2000" xml:id="i-da4722a3ebe631ee-14" n="d8a62f99">
            <seg n="8a82b2d2">
              Herr talman! Vi hoppas att vi i budgetpropositionen 2005 kan
              ha med ett konkret förslag till vilka slutsatser som vi har dragit
              av den översyn som nu görs av företagsstöden. Det är den arbetsplan
              som vi räknar med.
            </seg>
            <seg n="5e95ff7a">
              Som jag sade i min tidigare interpellation i dag är nog Kalmar
              tillsammans med Halland de två län som ligger sämst till när man
              tittar på hur statens arbetstillfällen är representerade över
              landet. Vi är medvetna om det, och vi måste bli bättre på den
              utlokaliseringspolitik som vi talar väl om och väl för på olika
              sätt. Och där har inte minst jag ett stort ansvar i regeringen.
            </seg>
            <seg n="d67167b7">
              Sedan tror jag också att vi måste bli bättre på att stötta de
              idéer som kommer upp lokalt. Alla vi tre reser runt mycket i vårt
              land och ser hur enskilda entreprenörer har lyckats vända en negativ
              utveckling till något oerhört positivt. Och Hultsfredsfestivalen
              är ett exempel på någonting som vi knappast hade kunnat komma
              på hur väl och hur länge vi än hade suttit och tänkt här i kammaren.
              Den utveckling som vi ser av turismen i Dalarna via Dalhalla är
              ett annat exempel. Ishotellet i Jukkasjärvi utanför Kiruna, biltestverksamheten
              i Norrlands inland eller det som nu växer upp i Skaraborg med
              Anja Praesto som förespråkare, nämligen en resa i Arns fotspår,
              är andra exempel.
            </seg>
            <seg n="cda6e257">
              Runtom i vårt land händer ändå väldigt många positiva saker,
              och nya näringar växer. Och en av de näringar som växer allra
              snabbast är turistnäringen, inte bara i vårt land utan också i
              andra länder. Och eftersom jag också har ansvaret för turistfrågorna
              i regeringen följer jag den utvecklingen väldigt nära. Och jag
              är mycket stolt över att Sverige nu är det land i Skandinavien
              som faktiskt lockar hit fler utländska gäster per år än vad något
              annat land gör. Och jag är övertygad om att vi har en stor potential
              i vårt land att locka hit ännu fler turister från andra länder,
              men självklart också att bli bättre på att turista i vårt eget
              land. Då tror jag att det är just de lokala och regionala idéerna
              som är viktiga.
            </seg>
            <seg n="8775d78b">
              Då är vi tillbaka tillgången till riskkapital. Vi har som politiker
              ett ansvar för den nationella politiken, att se vilka effekter
              våra nationella beslut får på regional nivå. Men sedan tycker
              jag också att vi har en skyldighet att vara med och stötta de
              entreprenörer och de företag som finns lokalt och regionalt, så
              att de orkar lite till och vågar lite mer. De som vågar allra
              mest är också de som i stor utsträckning lyckas. Och vi har en
              rad goda exempel på verksamheter som har sprungit ur ideella föreningar,
              till exempel Hultsfredsfestivalen som i dag är en riktigt stor
              magnet för vårt land en gång om året.
            </seg>
          </u>
          <note n="03723658">
            Överläggningen var härmed avslutad.
          </note>
          <note n="d88f4908">
            6 § Svar på interpellation 2003/04:93 om de dövas situation
          </note>
          <note type="speaker" n="dbf6b407">
            Anf. 34 Statsrådet BERIT ANDNOR (s):
          </note>
          <u who="berit_andnor_minister_2002" xml:id="i-da4722a3ebe631ee-15" n="c1172945">
            <seg n="88fcd808">
              Herr talman! Lars-Ivar Ericson har ställt en rad frågor till
              mig som rör dövas situation. Frågorna omfattar många samhällsområden,
              varav några ligger inom mitt ansvarsområde medan andra är sådana
              som andra statsråd ansvarar för. Lars-Ivar Ericsons frågor visar
              att de flesta samhällsområden i något avseende rör människor med
              funktionshinder. Handikappolitiken får därför inte betraktas som
              ett politikområde skilt från andra utan måste genomsyra alla samhällssektorer.
              Detta framgår också av den nationella handlingsplanen för handikappolitiken.
              Målet för handikappolitiken är ett samhälle som gör det möjligt
              för alla människor med funktionshinder att vara fullt delaktiga
              i samhällslivet.
            </seg>
            <seg n="20a40fd2">
              Som Kommittén för svenska språket konstaterade är vår identitet
              och självbild knuten till språket, och genom språket upplever
              och förstår vi tillvaron, uttrycker vi våra tankar och känslor
              och samspelar med andra. Språket är också en förutsättning för
              att man ska kunna delta i det offentliga samtalet, kunna arbeta
              politiskt och i skilda sammanhang kunna hävda sin rätt.
            </seg>
            <seg n="eed3277e">
              För såväl barndomsdöva och vuxendöva som för dövblinda är tillgången
              till teckenspråk i olika sammanhang en förutsättning för tillgänglighet
              och därmed möjligheterna till delaktighet i samhället. Vi måste
              därför arbeta för att utveckla tillgängligheten, stödet och servicen
              på olika sätt.
            </seg>
            <seg n="9bf40c4c">
              Tillgängligheten till utbildning är en förutsättning för att
              de övergripande målen för handikappolitiken full delaktighet i
              samhällslivet och jämlikhet i levnadsvillkor ska kunna uppnås.
              År 1999 slog riksdagen fast att döva, dövblinda och hörselskadade
              som har teckenspråk som sitt första språk utgör en grupp där undervisning
              i särskilda skolor eller undervisningsgrupper är en förutsättning
              för delaktighet och gemenskap. För detta ändamål har vi sex statliga
              specialskolor för döva och hörselskadade elever. Dessa har inordnats
              i Specialskolemyndigheten som bildades den 1 juli 2000. Myndigheten
              har som mål att varje döv eller hörselskadad elev efter genomgången
              specialskola ska vara tvåspråkig, teckenspråk och svenska. Därutöver
              finns Riksgymnasiet för döva och Riksgymnasiet för hörselskadade
              i Örebro. Dessutom har regeringen föreslagit att från 2004 ska
              en fördubbling ske av de medel som universitet och högskolor avsätter
              av grundutbildningsanslagen för stöd till studenter med funktionshinder.
              Av stödet 2002 användes mer än två tredjedelar av ersättningen
              till teckentolkning.
            </seg>
            <seg n="667ee56b">
              Kammarkollegiet har på regeringens uppdrag utrett formerna för
              auktorisation av tolkar i teckenspråk, dövblindtolkar och vuxendövtolkar.
              Efter beslut av regeringen har tolkarna i teckenspråk från och
              med den 1 juli 2003 samma möjlighet till auktorisation som tolkar
              som tolkar mellan svenska och främmande språk. En auktorisation
              är en bekräftelse på att tolken har de nödvändiga kunskaperna
              för sitt arbete. Kammarkollegiet ansvarar för auktorisation och
              för tillsynen över de auktoriserade tolkarnas verksamhet.
            </seg>
            <seg n="1af48374">
              Tolk- och översättarinstitutet vid Helsingforss universitet fördelar
              statsbidrag för teckentolksutbildning. Dessa medel används inte
              fullt ut, bland annat beroende på att det saknas sökande med tillräckliga
              kunskaper i teckenspråk till utbildningarna. Institutet får därför
              nu använda en del av statsbidraget till rekryterande åtgärder
              och utvecklingsarbete.
            </seg>
            <seg n="b0f84d65">
              Sveriges Television har ett särskilt uppdrag att producera program
              för döva. Barn och ungdomar ska prioriteras särskilt. Sändningarna
              på teckenspråk ökade under 2002. Nuvarande sändningstillstånd
              gäller till utgången av 2005. Regeringen har tillsatt en parlamentarisk
              kommitté för att ta fram underlag för de villkor som ska gälla
              för nästa avtalsperiod. I uppdraget ingår att följa upp och utvärdera
              det arbete för ökad tillgänglighet som bedrivs inom public service
              -företagen. Kommittén ska analysera om nuvarande krav på insatser
              är ändamålsenliga och undersöka om ytterligare krav ska ställas
              på ökad tillgänglighet.
            </seg>
            <seg n="108624b0">
              Staten ska vara ett föredöme i tillgänglighetsarbetet. Regeringen
              utfärdade i samband med handlingsplanen en särskild förordning
              som kräver att statliga myndigheter under regeringen ska verka
              för att inte bara deras lokaler utan även verksamhet och information
              ska göras tillgänglig för funktionshindrade.
            </seg>
            <seg n="e2397476">
              Detta är några exempel på vad som görs för att skapa en bättre
              situation för döva. Inom Regeringskansliet bereds dessutom för
              närvarande direktiv till en kommande utredning om teckenspråkets
              ställning. Utöver frågan om teckenspråkets ställning som språk
              avser regeringen också att ta upp frågor om dövas möjligheter
              att kunna använda teckenspråket i skilda sammanhang i samhället
              och tillgången till tolktjänst. Direktiven kommer därför att omfatta
              många politikområden.
            </seg>
          </u>
          <note type="speaker" n="8a6b71cd">
            Anf. 35 LARS-IVAR ERICSON (c):
          </note>
          <u who="unknown" xml:id="i-da4722a3ebe631ee-16" n="32595217">
            <seg n="d49e46c3">
              Herr talman! Först vill jag tacka statsrådet för svaret. I våras
              hade vi en diskussion här om de hörselskadades problem. Därför
              kändes det naturligt att gå vidare med den värsta formen av hörselskada,
              nämligen dövhet.
            </seg>
            <seg n="8720fb73">
              Jag tror att dövhet främst är ett kommunikationsproblem i umgänget
              med hörande. Svårigheterna i kommunikationen med hörande har ofta
              lett till att döva fått sämre utbildning och till att de haft
              svårt att hänga med i samhällsdebatten. Ett stort problem är just
              bristen på samhällsinformation nyheter, debattprogram och annat
              i TV.
            </seg>
            <seg n="0571503a">
              TV sänder för närvarande teckenspråksnyheter fem minuter per
              dag. Det kan vi jämföra med allting annat som finns för hörande,
              inklusive radion. Det lär till och med finnas program som direkt
              berör döva och som inte är textade.
            </seg>
            <seg n="8bbfe9f0">
              Under senare år har utbudet av teckenspråksprogram i TV omfattat
              ungefär en och en halv timme i veckan. Under sommarmånaderna har
              det begränsats till 25 minuter per vecka.
            </seg>
            <seg n="d1eac27e">
              För Sveriges döva är teckenspråket ett modersmål, medan svenskan
              är deras andraspråk. Döva betalar samma TV-avgift som hörande
              men får bara 1 av sändningarna på sitt modersmål jämfört med vad
              hörande får ut av TV-sändningarna.
            </seg>
            <seg n="62fd09f3">
              Norsk TV sänder varje dag teckentolkade program klockan 1822
              både barnprogram och vuxenprogram. Därutöver sänds teckenspråksnyheter
              under fem minuter måndagfredag.
            </seg>
            <seg n="21832c3e">
              Norsk TV sänder totalt 28 timmar och 40 minuter per vecka att
              jämföra med cirka en och en halv timme i Sverige. Tycker inte
              statsrådet att vi ska ta lärdom av Norge?
            </seg>
            <seg n="3a5d3b66">
              Sedan vill jag ta upp problemet med den stora tolkbristen, som
              hindrar många att gå den utbildning de önskar. Tolkbristen slår
              också igenom i vardagslivet. Man kan inte gå på fest tillsammans
              med hörande. Det är svårt att köpa en bil, att gå till läkare,
              att besöka föräldramöten i skolan, att delta i studiecirkel, att
              besöka banken, att ta kontakt med advokat och så vidare.
            </seg>
            <seg n="129fa3cb">
              Döva stängs ute från många kulturella evenemang. Man kan säga
              att den som i vuxen ålder drabbas av dövhet på något sätt blir
              avbruten mitt i livet.
            </seg>
            <seg n="2a007044">
              Rätten till tolk kan tas för självklar. Men hur är det i praktiken?
              Ett exempel kan hämtas från södra Sverige, från Region Skåne.
              Där har man delvis kompenserat bristen på tolkar med inhyrda firmor
              och frilanstolkar. Men den skrala ekonomin ledde i våras till
              beslut om anställningsstopp. Stoppet drabbade just frilansarna.
              De stod för ungefär 25 % av den totala tolktjänsten. Problemet
              blev allra störst kvällar och helger då människor skulle gå ut
              och träffa varandra. Men också tandläkarbesök, föreningsmöten,
              utvecklingssamtal och olika fritidsaktiviteter drabbades.
            </seg>
            <seg n="eaa72449">
              Hur ser statsrådet på den situation som jag här har beskrivit?
            </seg>
          </u>
          <note type="speaker" n="9c8998e1">
            Anf. 36 Statsrådet BERIT ANDNOR (s):
          </note>
          <u who="berit_andnor_minister_2002" xml:id="i-da4722a3ebe631ee-17" n="c1172945">
            <seg n="290908f8">
              Herr talman! Sveriges Television har, precis som jag sade i mitt
              svar, ett särskilt uppdrag när det gäller att producera program
              för döva, med tillägget att särskilt barn och ungdomar ska prioriteras.
            </seg>
            <seg n="b8c0b853">
              Det sändningstillstånd som vi nu har löper ut år 2005. En parlamentarisk
              kommitté ser för närvarande över vilka krav och villkor som ska
              gälla för nästa avtalsperiod. En del i det uppdraget avser en
              prövning av frågan om man ska öka tillgängligheten till televisionen.
            </seg>
            <seg n="ee22b08c">
              Det går dock åt rätt håll. De uppgifter som jag har de är från
              år 2002 och från Sveriges Television visar att 53 % av de svenska
              programmen i vad som kallas för förstasändningen är textade. Kanske
              är det inte tillräckligt, utan det kan också krävas teckenspråkstolkning.
              Där är andelen, precis som Lars-Ivar Ericson nyss redovisade,
              alldeles för liten.
            </seg>
            <seg n="1e09af70">
              Det uppdrag som nu ligger på den parlamentariska kommittén syftar
              till att fundera kring villkoren för det kommande sändningstillståndet.
              Detta tycker jag är mycket viktigt därför att det är centralt
              för oss alla att kunna följa inte bara nyheter och nyhetssändningar
              utan också programutbudet i televisionen. Ytterst är det en fråga
              om delaktighet och demokrati, så jag sätter ett mycket stort värde
              på detta.
            </seg>
            <seg n="aa10a4fa">
              När det gäller tillgången till tolkar kan det väl konstateras
              att antalet tolktjänster har fördubblats mellan år 1989 och år
              2000. De tolkningsuppdrag som läggs ut har ökat med 62 %. En betydande
              ökning har alltså skett under senare år.
            </seg>
            <seg n="c798a5f8">
              Skyldigheten att tillhandahålla tolkar regleras i hälso- och
              sjukvårdslagen där det klart och tydligt står att landstingen
              har denna skyldighet. Vidare har vi ett statsbidrag som fördelas
              till landstingen avsett just för att stödja tillgången till tolkar.
            </seg>
            <seg n="6c5749d5">
              Jag är väl medveten om den svåra ekonomiska situation som kommuner
              och landsting just nu befinner sig i. Min uppfattning är att detta
              ytterst är en prioriteringsfråga. Detta med tillgång till tolkar
              är centralt och viktigt just för att vi ska kunna leva upp till
              de mål om full delaktighet och jämlikhet i samhället som vi gemensamt
              har lagt fast i denna riksdag. Det är alltså oerhört viktigt att
              öka tillgängligheten i det här sammanhanget, och det är min förhoppning
              att denna successivt ska kunna förbättras.
            </seg>
          </u>
          <note type="speaker" n="b33c7df4">
            Anf. 37 LARS-IVAR ERICSON (c):
          </note>
          <u who="unknown" xml:id="i-da4722a3ebe631ee-18" n="32595217">
            <seg n="82a9d554">
              Herr talman! Den 22 februari 2001 ställde sig samtliga riksdagspartier
              bakom ett beslut som upplevdes som historiskt för de döva i Sverige.
              Beslutet gällde att teckenspråkets ställning skulle ses över.
              Dövas rättigheter när det gäller teckenspråk och teckenspråksinformation
              skulle nu säkerställas.
            </seg>
            <seg n="6e07b960">
              Frågan överlämnades till Socialdepartementet. På uppdrag av Socialdepartementet
              genomfördes hösten 2002 en förstudie om teckenspråket. Denna studie
              var klar i början av november. Nu har det gått mer än två år men
              Socialdepartementet har ännu inte lyckats formulera direktiv för
              utredningen. Anser statsrådet att det är en rimlig tidtabell för
              ett så angeläget ärende?
            </seg>
            <seg n="c8e5e20c">
              Exempelvis kan vi jämföra med Finland. Där infördes i grundlagen
              en formulering om teckenspråket redan år 1995 och i språkvårdslagen
              år 1996. Kan inte vi ta lärdom av Finland?
            </seg>
            <seg n="c41e1371">
              Något som är aktuellt inte minst denna höst har vi märkt det
              är de människor som lider av psykisk ohälsa. De döva som drabbas
              av psykisk ohälsa har mycket små möjligheter att få behandling.
              Det saknas psykologer och psykiatriker som kan teckenspråk. Vidare
              finns det inga behandlingshem för döva tonåringar.
            </seg>
            <seg n="e6487fa3">
              Det finns i dag ett stort behov av behandlingshem med god kunskap
              om dövas villkor och teckenspråkskompetens. Våra socialförvaltningar
              är inte så duktiga på att ta hand om döva. Det händer ofta att
              ärendena avslutas utan att hjälp kan erbjudas. Kan statsrådet
              tänka sig att verka för ett nationellt initiativ så att vi får
              sådana behandlingshem?
            </seg>
            <seg n="3fd3e69f">
              Ibland händer det som inte får hända. Jag tänker på kriser och
              katastrofer då många människor verkligen behöver hjälp. Här tror
              jag att mycket behöver göras. Chock och förvirring är svårt att
              hantera för oss hörande, men det måste vara ännu värre för de
              döva. De har svårt att ta till sig information, och de har oftast
              inte någon att tala med.
            </seg>
            <seg n="148cd23a">
              Det lär finnas regionala krisgrupper med ett 40-tal dövstödjare.
              Man skulle vilja vidareutveckla den verksamheten, men det saknas
              pengar. Räddningsverket ska ju, precis som så många andra myndigheter,
              spara. Jag tror därför att det är viktigt att man från regeringshåll
              uppmärksammar den utsatta situation som de döva kan hamna i vid
              händelse av kris och katastrof.
            </seg>
          </u>
          <note type="speaker" n="8e1517f0">
            Anf. 38 Statsrådet BERIT ANDNOR (s):
          </note>
          <u who="berit_andnor_minister_2002" xml:id="i-da4722a3ebe631ee-19" n="c1172945">
            <seg n="f2347a6c">
              Herr talman! Lars-Ivar Ericson beskriver på ett mycket bra sätt
              vikten av att vi inom en rad olika samhällsområden har tillgång
              till teckenspråkstolkar. Det är bara att konstatera att de är
              alldeles för få. Det är också för få områden där det naturligt
              av verksamheten följer att man ser till att allt som sägs också
              kan förmedlas till alla. Jag delar den uppfattningen.
            </seg>
            <seg n="cbbc50a1">
              Vi försöker nu förbättra utbildningen av teckentolkar. Jag nämnde
              tidigare Tolk- och Översättarinstitutet vid Helsingforss universitet.
              De fördelar statsbidrag för teckentolksutbildning. De pengarna
              kunde tyvärr inte användas eftersom för få med rätt bakgrund sökte
              till de utbildningar som erbjuds. De har nu fått möjlighet att
              använda en del av detta statsbidrag till att vidta en rad rekryteringsåtgärder,
              men också till utvecklingsarbete. Tillgången till teckentolkar
              är central och viktig för detta område.
            </seg>
            <seg n="b709e299">
              Sedan till frågan om teckenspråkets ställning. Låt mig säga,
              vilket jag också sade inledningsvis, att vi just nu bereder frågan
              om teckenspråkets ställning. Vi kommer inom en inte alltför avlägsen
              framtid att tillkalla en utredare, och för närvarande bereder
              vi direktiven.
            </seg>
            <seg n="a437726b">
              Det handlar alltså om att i ett brett perspektiv titta på tillgången
              till tolk för döva, dövblinda, hörselskadade och vuxendöva. Det
              handlar om arbetslivet och om samhället över huvud taget. Vi måste
              titta på utbildningsfrågorna samt kartlägga och analysera tillgängligheten
              till kultur, medier och så vidare.
            </seg>
            <seg n="8a8bdaf3">
              Vi har en mycket bred ansats i den kommande utredningen, och
              jag tror att den kommer att vara central och viktig när det gäller
              att flytta fram positionerna för att öka tillgången till teckenspråkstolkar,
              men också för att öka tillgängligheten till samhällslivet i stort
              för dem som är i behov av teckenspråkstolkar.
            </seg>
          </u>
          <note type="speaker" n="c09799ec">
            Anf. 39 LARS-IVAR ERICSON (c):
          </note>
          <u who="unknown" xml:id="i-da4722a3ebe631ee-20" n="32595217">
            <seg n="7d936019">
              Herr talman! Jag vill säga ett varmt tack för det samtal som
              vi haft här. Det verkar lovande att en hel del ska hända inom
              den närmaste tiden. Och det är mycket viktigt.
            </seg>
            <seg n="dd504841">
              Jag har under mitt arbete med denna interpellation blivit påmind
              om många situationer som dessa människor kan hamna i. Precis innan
              jag gick hit fick jag ett mejl från en person som berättade hur
              svårt det är att gå till banken ifall man är döv. Den personen
              hade också lite olika förslag på hur man skulle kunna lösa den
              problematiken.
            </seg>
            <seg n="7b316ef9">
              Jag gläder mig också åt att det ska bli fler textade och teckenspråkiga
              program i TV samt att vi ska göra någonting åt den alarmerande
              tolkbristen. Det finns alltså goda förutsättningar för en bättre
              framtid om alla krafter hjälps åt och samverkar till att lösa
              de dövas situation.
            </seg>
          </u>
          <note type="speaker" n="b17522c6">
            Anf. 40 Statsrådet BERIT ANDNOR (s):
          </note>
          <u who="berit_andnor_minister_2002" xml:id="i-442c89b131d105c7-0" n="c1172945" next="i-c0bcde723c03cfac-0">
            <seg n="40e6a115">
              Herr talman! Jag vill instämma i det som Lars-Ivar Ericson sade
              på slutet, nämligen att det är oerhört viktigt att vi med gemensamma
              krafter flyttar fram positionerna och ser till att öka tillgängligheten
              i samhället så att vi får ett samhälle som präglas av full delaktighet
              och jämlikhet.
            </seg>
          </u>
          <note n="03723658">
            Överläggningen var härmed avslutad.
          </note>
          <note n="19af597f">
            Ajournering
          </note>
          <note n="3d7bbf45">
            Kammaren beslutade kl. 16.15 på förslag av talmannen att ajournera
            förhandlingarna till kl. 18.00.
          </note>
          <u who="berit_andnor_minister_2002" xml:id="i-c0bcde723c03cfac-0" n="c1172945" prev="i-442c89b131d105c7-0">
            <seg n="aafcb9ce">
              Återupptagna förhandlingar
            </seg>
          </u>
          <note n="24b7d01a">
            Förhandlingarna återupptogs kl. 18.00.
          </note>
          <note n="478fed98">
            7 § Svar på interpellation 2003/04:88 om fria sprutbyten för
            narkomaner
          </note>
          <note type="speaker" n="faaf58a8">
            Anf. 41 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-576399ffe01ce1ec-0" n="477f7d37">
            <seg n="68124c82">
              Fru talman! Ewa Björling har frågat mig om jag ställer mig bakom
              narkotikasamordnaren Björn Fries förslag om fria sprutor till
              narkomaner samt vilka övriga åtgärder jag avser att vidta för
              att förebygga missbruk av narkotika och för att förbättra vårdkedjan
              för narkomaner som behöver behandling.
            </seg>
            <seg n="ddb2399f">
              Låt mig börja med frågan om sprututbyte. Idén att förse injektionsmissbrukare
              med rena sprutor, i syfte att förebygga smittspridning av blodburna
              infektioner, är utan tvekan kontroversiell. Det visar inte minst
              diskussionerna här i kammaren genom åren. Sprututbytesprogram
              har kritiserats av motståndare för att ge dubbla budskap till
              narkomanerna genom att dessa förses med verktyg för att kunna
              fortsätta med ett kriminaliserat narkotikamissbruk. Tillskyndarna
              till sprututbytesverksamhet hävdar å sin sida samhällets ansvar
              för att förebygga livsfarliga sjukdomar som aids, och att tillhandahålla
              rena sprutor är ett effektivt sätt att göra det bland injektionsmissbrukare.
              De åberopar internationella studier och erfarenheter som stöd
              för sin uppfattning.
            </seg>
            <seg n="3c211436">
              I Sverige finns möjlighet till sprututbyte bara i Lund och Malmö.
              Trots att verksamheten pågått i nästan 20 år bedrivs den fortfarande
              utan lagstöd och i vad som får betecknas som försöksform. Det
              är därför enligt min mening hög tid att reglera verksamheten.
              Socialstyrelsen har pekat på två alternativa förhållningssätt:
              det ena är att i lag förbjuda sprututbytesverksamhet, medan det
              andra innebär att verksamheten upphör som försök och att den regleras
              i lag eller förordning, med angivande av vilka villkor som måste
              uppfyllas.
            </seg>
            <seg n="8cc3b764">
              För att bredda beredningsunderlaget ombads regeringens narkotikasamordnare
              Björn Fries att inkomma med sitt ställningstagande. Hans förslag
              innebär att verksamheten i Malmö och Lund upphör som försök och
              att möjlighet öppnas för landstingen, om vissa bestämda villkor
              är uppfyllda, att inrätta sprututbytesverksamhet.
            </seg>
            <seg n="da59898a">
              Jag redogjorde i förra veckan för regeringens ställningstagande
              i frågan. Innebörden är att regeringen varken uppmanar till eller
              förbjuder sprututbyte. Det är en smittskyddsåtgärd som varje landsting
              måste ta ställning till. Om sprutbyte ska förekomma måste dock
              varje missbrukare få tillgång till en fungerande vårdkedja. Frågan
              om reglering av sprutbytesverksamhet bereds för närvarande inom
              Regeringskansliet med inriktning att återkomma med ett förslag
              till riksdagen under 2004.
            </seg>
            <seg n="7a804a0c">
              Möjlighet till sprututbyte är emellertid, som Ewa Björling själv
              antyder, bara en av många narkotikapolitiska åtgärder. Den svenska
              narkotikapolitiken bygger på en balans mellan insatser för att
              begränsa utbudet genom olika typer av kontrollinsatser och insatser
              för att begränsa efterfrågan av narkotika. En viktig del i det
              arbetet är att främja samordning mellan olika huvudmän och att
              hitta metoder att förebygga narkotikamissbruk i olika grupper,
              samt att utveckla vården för missbrukare. Det framgår tydligt
              av den av riksdagen godkända narkotikahandlingsplanen. För att
              förverkliga handlingsplanens intentioner genomför den nationelle
              narkotikasamordnaren Björn Fries en rad olika aktiviteter inom
              alla de områden som prioriteras i handlingsplanen.
            </seg>
            <seg n="3ad76959">
              För mig är en upprustning av missbrukarvården och en förstärkning
              av vårdkedjans alla delar en särskilt angelägen fråga. Formerna
              för och innehållet i missbrukarvården är dock främst en kommunal
              angelägenhet. Inom regeringen överväger vi därför hur kommunernas
              arbete med att utveckla missbrukarvården bäst kan stimuleras.
              Min ambition är att det ska ske en satsning på missbrukarvården
              under mandatperioden. Vi börjar redan nästa år genom att ge Statens
              institutionsstyrelse (SiS) i uppdrag att i samverkan med ett antal
              kommuner utveckla och pröva en försöksmodell för en förstärkning
              av vårdkedjans alla delar.
            </seg>
            <seg n="0486c4d1">
              En effektiv missbrukarvård är enligt min uppfattning en angelägenhet
              för hela samhället. Missbruk skapar ett djupt mänskligt lidande
              och innebär stora ekonomiska förluster både för den enskilde och
              dennes närstående och för samhället. Om vi lyckas effektivisera
              rehabiliteringen, och därmed få fler missbrukare drogfria, kommer
              vi också på sikt till rätta med en stor del av vardagsbrottsligheten,
              våldet, prostitutionen och tunga sociala problem som hemlöshet
              och socialt utslagning.
            </seg>
          </u>
          <note type="speaker" n="bdc93d19">
            Anf. 42 EWA BJÖRLING (m):
          </note>
          <u who="ewa_bjorling_d08852" xml:id="i-c55bf467c02fd262-0" n="ca63a705">
            <seg n="4d1696f5">
              Fru talman! Jag tackar Morgan Johansson för det utförliga svaret
              och särskilt för att Morgan Johansson påpekar att hela vårdkedjan
              måste fungera. Vi får hoppas att det framgent också blir så. Men
              det hade varit betydligt bättre om regeringen i den här frågan
              hade kunnat säga ett klart och tydligt nej till sprutbyte.
            </seg>
            <seg n="147d5e58">
              Nu lägger man i stället ansvaret på de enskilda landstingen genom
              att säga att man varken förbjuder eller uppmanar till sprutbytesverksamhet.
              Ska man dessutom söka tillstånd hos Socialstyrelsen och visa att
              det finns en fungerande vårdkedja för dem som vill sluta, avgiftningsbehandling
              och eftervård, innebär det i praktiken att väldigt få kommer att
              kunna ha godkänt sprutbyte att erbjuda narkomaner på sin agenda
              som det ser ut i dagens läge.
            </seg>
            <seg n="5b46cf7f">
              Vidare påpekar regeringen i sitt pressmeddelande att detta är
              en smittskyddsåtgärd. Förvisso smittar hiv via orena sprutor.
              Jag är fullt medveten om det efter 17 års erfarenhet som både
              kliniker och forskare inom området hiv. Men i dag finns ungefär
              30 vetenskapliga artiklar inom området hiv och sprutbyte, Morgan
              Johansson, och ingen av dem kan påvisa att smittspridningen minskat,
              i varje fall inte i den typ av samhälle som existerar i Sverige
              i dag. De vetenskapliga argumenten saknas.
            </seg>
            <seg n="51571272">
              De utvärderingar som gjorts om den svenska verksamheten har inte
              heller kunnat visa att den varit mer effektiv när det gäller smittskydd.
              I Göteborg har man till exempel hållit nere hivsmittan utan sprutbyte.
              I Malmö där försök bedrivits under många år har man inte kunnat
              se några nya interna fall av hiv bland narkomanerna, enligt smittskyddsläkaren
              Hans Bertil Hansson, som för övrigt liknar motståndet mot sprutor
              med påvens nej till kondomer. Såvitt jag vet är det inte förbjudet
              med sex. Men det är däremot inte tillåtet att knarka. Jag tycker
              att det är en viss skillnad.
            </seg>
            <seg n="406d6c49">
              Vidare kan tilläggas att under 2002 tillkom 29 nya fall av hiv
              bland intravenösa drogmissbrukare. 17 av dem var i Helsingfors.
              Av dem var redan 9 smittade när de kom hit till Sverige. Varje
              nytt fall av hiv är ett fall för mycket. Men 8 nya fall där man
              dessutom inte kan säkerställa om smittan skett via intravenös
              överföring eller sexuellt är inget starkt argument för sprutbyte.
            </seg>
            <seg n="06c19026">
              Under senaste perioden i Malmö har dessutom hepatit B-frekvensen
              ökat stort samtidigt som antalet dödsfall bland narkotikamissbrukare
              ökat dramatiskt trots sprutbyte, och hepatit B smittar på samma
              sätt. Nej, smittskyddsargumenten håller inte tillräckligt. Det
              måste gå att säga nej. Anser inte Morgan Johansson att man åtminstone
              först måste göra en vetenskaplig undersökning för att stärka smittskyddsargumenten?
            </seg>
          </u>
          <note type="speaker" n="70c19d56">
            Anf. 43 ULF SJÖSTEN (m):
          </note>
          <u who="ulf_sjosten_98d3ff" xml:id="i-3593b1ae03303581-0" n="0ba3f233">
            <seg n="99f1abf3">
              Fru talman! Smuggling av narkotika har ökat kraftigt i Sverige
              de senaste åren. Det finns stark anledning att tro att EU-utvidgningen
              kommer att innebära ett ännu större inflöde av narkotiska preparat
              till Sverige via östra Europa. Med detta som bakgrund kunde man
              i senaste numret av vår egen tidning Riksdag &amp; Departement läsa
              att regeringen inte tar ställning i den kontroversiella frågan
              om sprutbyte för narkomaner. Det är inte bra. Ett tydligt ställningstagande
              hade behövts.
            </seg>
            <seg n="36b8d4fd">
              Det övergripande målet som statsmakterna har satt upp för narkotikapolitiken
              är ett narkotikafritt samhälle. Detta har sedan delats in i tre
              mer konkreta mål: att minska nyrekryteringen till missbruk, att
              förmå fler missbrukare att upphöra med sitt missbruk samt att
              minska tillgången på narkotika. Inte minst tillgången på narkotika
              har stor betydelse för ungdomars drogvanor. Polisens strategi
              är därför att öka den så kallade söktiden, det vill säga den tid
              det tar att få fram narkotika för missbrukarna.
            </seg>
            <seg n="7661a9c3">
              Gatupriserna på narkotika är i dag stabila eller sjunkande vilket
              visar att det tidigare konstaterandet är riktigt. Tillgången på
              narkotika har ökat kraftigt i Sverige. Ett naturligt sätt att
              möta denna ökade tillgång och samtidigt arbeta aktivt med att
              nå de narkotikapolitiska målen vore att satsa på rättsvårdande
              instanser som tull och polis. I stället lägger regeringen fram
              förslag i budgetpropositionen som innebär att exempelvis tullens
              brottsbekämpande verksamhet minskas i en tid när allt tyder på
              att man borde satsa kraftigt.
            </seg>
            <seg n="fbf81d29">
              Fru talman! Det är förbjudet enligt lag att befatta sig med narkotika,
              och sprutbytesprogrammet sänder mycket märkliga signaler i förhållande
              till den lagstiftning som jag tidigare uppfattat att vi alla är
              mycket eniga om.
            </seg>
            <seg n="8c895ac5">
              När nu regeringen föreslår att landstingen ska få möjlighet att
              tillhandahålla sprutorna, verktygen för missbruket, så ger det
              en mycket underlig signal till narkomaner, narkomanvård och människor
              i allmänhet. Varför? Varför äventyra en klar och rak linje i narkotikafrågan,
              utan att ha säkerställda effekter vad gäller bekämpning av hiv,
              och ställa till allmän oreda i något som faktiskt är ganska enkelt?
            </seg>
            <seg n="49b293f1">
              Just nu är Sverige i särskilt stort behov av denna klara, raka
              och restriktiva linje i narkotikapolitiken med tanke på de drogliberala
              vindar som blåser i olika delar av Europa. Förslaget om att öka
              möjligheten till sprutbyte känns som ett steg mot ett drogliberalare
              Sverige, och det är inte bra.
            </seg>
            <seg n="72d6a702">
              Min fråga till Morgan Johansson som övergripande ansvarig för
              att Sverige ska nå de narkotikapolitiska målen blir därför: I
              vilken mån om någon bidrar sprutbytesprogrammet till att vi kan
              uppnå målen för narkotikapolitiken i Sverige?
            </seg>
          </u>
          <note type="speaker" n="19a1215f">
            Anf. 44 ULRIK LINDGREN (kd):
          </note>
          <u who="ulrik_lindgren_5f7848" xml:id="i-03191db410cb2ce1-0" n="a6e6f099">
            <seg n="3dca2905">
              Fru talman! Kristdemokraterna har i ett par år uttalat ett ja
              till att försöksverksamheten med sprututbytesprogram i Lund och
              Malmö ska få fortsätta. Vi har menat att det går att förena med
              det bestämda målet, ett narkotikafritt Sverige, och den generellt
              restriktiva narkotikapolitik som vi egentligen alla slår vakt
              om i Sverige.
            </seg>
            <seg n="64882dec">
              Vi har en övertygelse om att det arbete som har bedrivits i Lund
              och Malmö har gjort nytta. I strikt vetenskaplig mening säger
              man själv där att det ena eller det andra som efterfrågas inte
              kan visas. Men det är ju inte bara vetenskap som det handlar om
              i vård och behandling, inom medicin och i andra sammanhang där
              vi har anledning att pröva verksamheter. Man åberopar också ofta
              begreppet beprövad erfarenhet. Inom det begreppet är man enligt
              vår mening trovärdig i Lund och Malmö. Man har gjort nytta vad
              gäller smittspridning, att upptäcka och spåra smitta och även
              vad gäller att kunna slussa ett antal människor vidare till vård
              och behandling, till befrielse och till ett eget liv.
            </seg>
            <seg n="2126a990">
              Det är omöjligt och svårt att i det konkreta fallet visa att
              det var just den här insatsen som gjorde verkan. Det kan ju ha
              varit den nya kvinnan, Gud eller något annat som gav det nya livet.
              Men vi har en tro på att de här insatserna har bidragit med en
              del i behandlingen.
            </seg>
            <seg n="c120a872">
              Förutsättningen för Kristdemokraterna har dock hela tiden varit
              att det inte kan stanna vid ett sprututbyte. En utbyggd och effektiv
              missbrukarvård är totalt sett någonting som måste arrangeras.
              Svagheten i Lund- och Malmöarbetet har naturligtvis varit just
              detta. Vad kommer sedan, utöver sprututbytesprogrammet? Tack vare
              de här insatserna har förvisso människor slussats vidare, men
              vi vet också att man under alla år har varit plågad av att man
              inte har kunnat erbjuda en smidig fortsättning i vård och rehabilitering.
              Det säger man själv i Lund och Malmö. Det mest konkreta exemplet
              som brukar anföras är att det kan vara ända upp till två års väntetid
              för att få komma in i ett metadonprogram i det här området.
            </seg>
            <seg n="45b9d28f">
              Generellt vet vi också att det under den mandatperiod då Socialdemokraterna
              har varit tillbaka vid makten, alltså sedan 1995 och framåt, har
              varit allt kärvare med möjligheterna till vård och behandling.
              Som ministern anförde här har man på SiS, som ska göra en särskild
              insats nästa år, och många med dem själva larmat om att det är
              allt färre i tvångsvård samtidigt som narkotikamissbruket ökade
              kraftigt under den andra halvan av 90-talet och även in på 2000-talet.
              Vi vet också att polis, tull och rättsvårdande instanser i övrigt
              har nedrustat under samma tid.
            </seg>
            <seg n="0c6ed0ae">
              Den avgörande frågan är alltså: Finns det någon trovärdighet
              när Socialdemokraterna nu igen genom Björn Fries och regeringens
              positionsmarkering säger att det kommer att komma särskilda villkor,
              avgiftningsplatser, behandling, information och informationsinsatser
              och kapacitet i kommunernas socialtjänst? Man talar bra, rätt
              och vackert om den nödvändiga komplettering som måste till utöver
              ett sprututbytesprogram.
            </seg>
            <seg n="5e8a7b7e">
              Kan Morgan Johansson på ett trovärdigt sätt presentera hängslen
              och livrem för att ett sprututbytesprogram blir en hel insats,
              och inte bara ett sprututbyte? Eller blir det ingen fortsättning
              av sprututbytesprogrammet därför att Socialdemokraterna inte förmår
              genomföra den nödvändiga mobilisering av hela narkomanvården som
              förutsätts för ett ja till ett sprututbytesprogram?
            </seg>
          </u>
          <note type="speaker" n="03f7c4bc">
            Anf. 45 GÖRAN LINDBLAD (m):
          </note>
          <u who="goran_lindblad_cb988e" xml:id="i-32803065b0f74db3-0" n="b2213044">
            <seg n="cd5c1705">
              Fru talman! Missbrukarvården har under en lång följd av år, för
              att inte säga nästan alltid, präglats av tro, hopp, ingen vetenskap
              och definitivt ingen klinisk beprövad erfarenhet. Tvärtom har
              man satsat på en massa konstiga behandlingsmetoder som inte har
              gett några resultat.
            </seg>
            <seg n="ef4a865d">
              Jag vet inte om Morgan Johansson har träffat många missbrukare.
              Vet han vad det innebär? Vet han hur de här personerna har det
              och hur deras omgivning har det? För egen del har jag arbetat
              som fängelsetandläkare i 20 år och i mer än 20 år arbetat med
              missbrukare. Jag ser fortfarande en del av dem i min mottagning
              under den lilla tid som jag hinner jobba.
            </seg>
            <seg n="67845e76">
              Droger, till exempel amfetamin, har olika effekter. Amfetamin
              är en uppåtdrog. Den ökar också sexualdriften dramatiskt. Det
              gör att smittspridningen inte endast sker genom nålar som man
              delar. Det är också en sexuellt överförd smitta. Driften ökar
              alltså våldsamt, vilket gör att de här personerna är mycket farliga.
              Sprutbytet fungerar inte när det gäller det här klientelet.
            </seg>
            <seg n="d023d329">
              Heroinmissbrukarna är ofta i ett sådant missbruk att de egentligen
              struntar i allting. Jag har träffat många missbrukare som är beredda
              att sälja sin mamma. De skulle inte tveka att sälja och ta betalt
              för sprutor för att sedan lämna in helt andra sprutor som de får
              tag i. Morgan Johansson ska inte tro att det inte cirkulerar massor
              med verktyg på stan som det är lätt att få tag i. Det går att
              köpa vad som helst. Jag tror att dagspriset på en revolver är
              ungefär 2 500 kr. Det var det sist jag blev tillfrågad om jag
              ville ha en. Men eftersom jag inte skulle skjuta någon så köpte
              jag den inte.
            </seg>
            <seg n="04bd5b0f">
              Många missbrukare skrattar åt systemet. Det är personer som har
              en annan personlighet än de flesta av oss andra. De saknar medkänsla
              och de utnyttjar den godtrogenhet som det svenska rättssystemet
              och det svenska samhället visar upp i de här sammanhangen. Jag
              träffade en patient häromdagen. Han berättade att han hade sålt
              19 kilo kat. Men han var nöjd, för han hade bara fått villkorlig
              dom. Det är återigen ett tecken på att vi inte klarar av att lagföra
              brottslighet och att vi inte klarar av att stävja missbruket.
              Här gäller det att sätta in kraftfulla insatser.
            </seg>
            <seg n="872e3961">
              Morgan Johansson sade i sitt anförande att han ville ha en mer
              effektiv vård. Hur ska den effektiva vården se ut? Vi som har
              hållit på med det här har egentligen ingen lösning. Det är nog
              så som en annan talare sade här; det är religiös frälsning eller
              plötslig förälskelse som möjligen kan ge resultat. Men det får
              inte få oss att ge upp. På individplanet måste vi alltid försöka
              även om statistiken visar att det egentligen inte spelar någon
              roll vad man gör.
            </seg>
            <seg n="0d96945f">
              Varför har inte regeringen gjort någonting åt narkotikan på fängelserna?
              Har Morgan Johansson funderat på att tala med sin kollega justitieministern
              om det problemet? Knarket har ökat så att det på i stort sett
              varje fängelse är lättare att få tag i narkotika än ute på Sergels
              torg. Det är ett fullständigt orimligt förhållande. Man rekryterar
              flera missbrukare, och i fängelserna delar man verkligen verktyg.
              För det är väl inte tänkt att landstingen ska tillhandahålla fria
              sprutor också för dem som sitter i fängelset? Eller har man tänkt
              att det ska vara på det sättet?
            </seg>
          </u>
          <note type="speaker" n="44ca5eba">
            Anf. 46 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-2b6636291e68ade4-0" n="fde15913">
            <seg n="b9ea3e7f">
              Fru talman! Jag ska börja med att vara lite snäll. Jag tror faktiskt
              att också statsrådet är engagerad i narkotikafrågorna och likt
              oss andra gärna vill se att narkotikamissbruket minskar och helst
              försvinner helt. Men det som vi diskuterar i dag är inte rätt
              väg.
            </seg>
            <seg n="88c836be">
              Det är snart dags för den stora mässan i Malmö mot narkotika.
              Jag förmodar att ministern kommer att resa dit. Jag undrar vad
              ministern kommer att säga där. Kommer han att säga att han fortfarande
              tror att visionen är det narkotikafria samhället? I så fall undrar
              jag om de frivilligorganisationer som också kämpar mot narkotikamissbruket
              och som kommer att finnas på plats på mässan tror honom. De kanske
              undrar om ministern lyssnar på dem i den här frågan.
            </seg>
            <seg n="5cac2a53">
              KRIS, Kriminellas Revansch i Samhället, är en av de organisationer
              som kommer att vara på plats där nere. De har 4 500 medlemmar,
              varav majoriteten är missbrukare. De är starkt emot detta. De
              kommer också att tala om det på mässan i Malmö tillsammans med
              SIMON, Sveriges invandrare mot narkotika, Föräldraföreningen Mot
              Narkotika, Riksförbundet Narkotikafritt Samhälle, European Cities
              Against Drugs, om de är på plats, och många andra. Har ministern
              lyssnat på dem? De finns på fältet. De kan det här, och de har
              skäl för sitt motstånd.
            </seg>
            <seg n="5df8200d">
              Vi har ingen hivepidemi i Sverige. I fjol dog 350 narkomaner
              på grund av sitt missbruk. 34 av dem dog på grund av aids. Däremot
              är dödligheten i överdoser dubbelt så hög i Skåneregionen som
              den är i resten av landet. Det talar inte precis för det här sprututbytesprojektet.
            </seg>
            <seg n="16c5744f">
              Har man bra kontakt med missbrukarna? Det påstår man i Lund och
              Malmö. I fjol var det inte någon av de nedgångna knarkarna i Malmö
              och Lund som togs om hand enligt LVM inte någon.
            </seg>
            <seg n="65e3b09e">
              Är det svårt att få tag på en spruta i dag? Nej, det är det inte.
              Det kostar ungefär 10 kr. Det är 23 % av vad en dos heroin kostar.
              Det är inte svårt att få tag på sprutor om man vill det.
            </seg>
            <seg n="9e1a4f61">
              Ministern säger också att det ska kombineras med behandling.
              Det ska finnas motivation. Då frågar man sig: Är det svårt att
              hitta missbrukare som behöver avgiftning eller vård? Det är det
              inte heller. Däremot finns den en brist på platser. 87 % av Sveriges
              kommuner har inte avgiftningsplatser så att det räcker. Det är
              problemet inte att det är brist på eller svårt att få tag på rena
              sprutor.
            </seg>
            <seg n="257b88b4">
              Nästa fråga är: Skyddar det mot gulsot, hepatit B? Nej, det gör
              det inte heller. I fjol anmäldes 34 fall i Skåneregionen. Det
              kan jämföras med 20 fall i Helsingforssområdet där vi inte har
              fria sprutor.
            </seg>
            <seg n="b54b1c0a">
              I Sverige är det faktiskt förbjudet att använda narkotika. Att
              dela ut sprutor är faktiskt att stå till tjänst och uppmuntra
              en brottslig gärning. Om man ska vara lite cynisk kan man fråga
              sig: Om man vill hjälpa inbrottstjuvar, ska man dela ut nycklar
              då också i stället för kofötter det är ju också en annan form
              av verktyg så att de inte gör så stor åverkan på dörrar och väggar?
            </seg>
          </u>
          <note type="speaker" n="3e9e6959">
            Anf. 47 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-d9b86301b82614bf-0" n="a8d67360">
            <seg n="24ffc667">
              Fru talman! Förslaget om att landstingen ska besluta i den här
              viktiga frågan tycker jag är ett fegt ställningstagande från regeringen.
            </seg>
            <seg n="a306b52d">
              Sprutor är att betrakta som brottsverktyg. Det är nämligen olagligt
              att inneha och bruka narkotika i Sverige, tack och lov. Sprutor
              ska följaktligen beslagtas när de anträffas av polisen, liksom
              narkotika ska beslagtas. Man ska försöka få en förundersökning
              till stånd och få personen lagförd för det här brottet.
            </seg>
            <seg n="96393756">
              Nej, för att minska narkotikamissbruket krävs en fungerande gränskontrollverksamhet.
              Mer resurser och ökade befogenheter till tullen är en del av lösningen.
              Det krävs en mängd åtgärder inom rättsväsendet. Polisen måste
              få möjlighet att prioritera kampen mot narkotika. Man måste tillföra
              resurser så att det finns utbildade poliser som jobbar med narkotikaproblemen
              på gatunivå och utredningsnivå. Det finns det inte i dag i stora
              delar av landet. Narkotikan flödar tämligen fritt.
            </seg>
            <seg n="8131da1d">
              Det är till exempel bara att köra in över gränsen från Norge.
              Där passerar man på ett enkelt sätt och för in stora mängder narkotika.
              Vi hör även talas om att det görs en del beslag från Baltikum,
              men det är mycket som också slinker igenom.
            </seg>
            <seg n="42f8b24f">
              Fru talman! Problemet är att det finns en alldeles för stor tillgång
              på alldeles för billig narkotika.
            </seg>
            <seg n="403f4475">
              Morgan Johansson är ju inte ansvarig för rättsfrågorna, men han
              har ändå ett gemensamt ansvar i regeringen för att bekämpa narkotikan.
              Då är det viktigt att det finns resurser, poliser, narkotikahundar
              och metodutveckling på det här området.
            </seg>
            <seg n="9ed2233c">
              Det är också anmärkningsvärt att det remissvar som kommer från
              Rikspolisstyrelsen i den här frågan inte överensstämmer med vad
              de narkotikapoliser som är aktiva ute på fältet tycker. De anser
              nämligen att det här inte alls är ett bra förslag. För dem och
              för mig är förslaget från Morgan Johansson och regeringen ett
              steg mot en liberaliserad syn på narkotikan, och det är fel signal.
              Det är som att kapitulera inför knarkhotet.
            </seg>
            <seg n="41a16af6">
              Fru talman! Varför väljer man inte i stället att satsa på rättsväsendet
              så att kriminaliseringen av bruket av narkotika kan upprätthållas?
              Är nästa steg att förse narkomaner med bättre heroin så att de
              inte riskerar att ta överdos eller kanske till och med att lära
              dem att injicera på ett riktigt sätt? Eller ska de få vara i prydliga
              och trevliga utrymmen i stället för offentliga toaletter? Jag
              vill veta vad som är nästa steg i den här frågan.
            </seg>
            <seg n="01ba9c90">
              Jag vill också ställa en fråga beträffande sprutorna. Ska det
              vara tillåtet att ha de här sprutorna sin ägo i hela landet eller
              bara i de landsting som har beslutat om att byta ut dem?
            </seg>
          </u>
          <note type="speaker" n="84c8be28">
            Anf. 48 ULF NILSSON (fp):
          </note>
          <u who="ulf_nilsson_3de2dc" xml:id="i-62424155ce1c38a1-0" n="c0d36079">
            <seg n="f89b6101">
              Fru talman! Jag bor nere i Skåne och har därför haft särskilt
              lätt att vid några olika tillfällen göra studiebesök på det här
              försöksverksamheterna i Malmö och Lund.
            </seg>
            <seg n="3aa8fc52">
              Om man bara tittar på siffrorna innan man får reda på hur verksamheten
              fungerar kan man ändå bli ganska imponerad. Lund tar emot 300400
              narkomaner om året i sin verksamhet. Malmö tar emot 1 000. På
              17 år har de i princip inte haft en enda konstaterad sprutöverförd
              smitta, varken när det gäller hiv eller hepatit.
            </seg>
            <seg n="7aeaf65a">
              Dessutom har de en imponerande verksamhet. Samtliga som besökte
              Lunds klinik det senaste året har blivit vaccinerade mot hepatit.
            </seg>
            <seg n="e55e46af">
              Vidare har de all den andra verksamheten. De förmedlar kontakt
              med gynekolog och barnmorska, de ger preventivmedelsrådgivning
              och inte minst viktigt är att de försöker få in människor i vård.
              Flertalet människor som har vårdats i södra Sverige har gått genom
              sprututbytesprojektet.
            </seg>
            <seg n="566138d7">
              Det här har ingenting med legalisering av knark att göra, och
              det handlar inte heller om att kapitulera. Jag tror inte att det
              finns någon som kan föreställa sig att en ung människa skulle
              bli inspirerad till att börja knarka av dessa nedgångna, erfarna
              knarkare man möjligen kan se leta sig till kliniken på Lunds lasarett
              för att hämta några sprutor under mycket strikta former. Man får
              ju ingen spruta om man inte har en spruta med sig. Man måste vara
              över 20 år, och man måste ha varit behandlad mot narkotikamissbruk
              men misslyckats och återfallit i missbruk.
            </seg>
            <seg n="4ae97dd9">
              Jag anser att det är väldigt bra att den här möjligheten, tillsammans
              med andra säkert ännu viktigare åtgärder, finns i kampen dels
              för att rädda missbrukarna, dels för att hindra spridningen.
            </seg>
            <seg n="f88e3ce7">
              Det är därför som Folkpartiet också i riksdagen och i socialutskottet,
              under de år som den här försöksverksamheten har pågått, har haft
              en öppen attityd och väntat på utvärderingar och förslag.
            </seg>
            <seg n="c94ff125">
              Det är naturligtvis väldigt viktigt att alla andra åtgärder också
              genomförs. Där har vi i Folkpartiet nyss lagt fram ett rättspolitiskt
              program som handlar om hårdare straff mot langare och bättre och
              tuffare metoder för polisen när det gäller att ingripa mot sådana
              som langar knark. Det handlar om fler vårdplatser. Det är väldigt
              viktigt. Antalet vårdplatser har som bekant sjunkit drastiskt
              i missbrukarvården samtidigt som antalet missbrukare har ökat.
            </seg>
            <seg n="c7a6c125">
              Det handlar också om att narkotikadomar till frivård ska verkställas,
              vilket inte sker på alla ställen i Sverige. Det finns tvärtom
              många exempel på att människor som har blivit dömda till frivård
              dör av överdoser något år senare, oavsett om det är i Skåne eller
              i Helsingforsstrakten.
            </seg>
            <seg n="771304fe">
              Det finns ett helt batteri av andra åtgärder. Jag för min del
              tycker att det är väldigt positivt att vi inte stänger denna möjlighet
              som ett led bland många andra i kampen mot knarket.
            </seg>
            <seg n="63c8c395">
              Morgan Johansson har många att debattera med i dag, men jag skulle
              vara glad om han får tillfälle att utveckla någonting om vilket
              batteri av åtgärder i knarkbekämpningen som kan vara aktuellt
              i övrigt för de närmaste åren.
            </seg>
          </u>
          <note type="speaker" n="fecd981a">
            Anf. 49 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-576399ffe01ce1ec-1" n="477f7d37">
            <seg n="8e58786b">
              Fru talman! Det här är en svår fråga. Jag tycker inte att man
              ska göra det för enkelt för sig. Det finns en förklaring till
              varför staten har dragit på detta i 17 år innan man kunde landa
              i en position. En lång rad politiker har haft svårt att landa
              i en statlig position därför att man vet att frågan har varit
              kontroversiell.
            </seg>
            <seg n="35804c30">
              Göran Lindblad frågade om jag träffar missbrukare och människor
              som själva befinner sig i detta. Ja, det gör jag faktiskt nästan
              varje vecka ute på mina resor. Jag har träffat en mamma i Lund
              som sade att hennes dotter går på heroin och är prostituerad.
              Hon kan sluta med narkotika, hon kan sluta med prostitutionen
              men hon aldrig komma ifrån om hon får hiv. Här ställdes en fråga
              om sprutbyten. Detta perspektiv måste man också ha.
            </seg>
            <seg n="02cac7b9">
              Jag har träffat en man i Helsingfors som sade att han på 70-talet
              var knarkare. Nu var han i 50-årsåldern. Han hade kommit med i
              offensiven i missbrukarvården på 80-talet, blivit drogfri och
              hade klarat sig ur det helvetet. Nu hade han ett ordnat jobb,
              två barn, fru, villa i en förort i Helsingfors men också en levercancer
              som en effekt av den hepatit som han ådragit sig på 70-talet.
            </seg>
            <seg n="b50042c9">
              Heroinets och narkotikans långa arm griper alltså tag i en flera
              decennier framåt i tiden. Han vädjade till mig: Vad du än gör,
              se till att du inte förbjuder den verksamhet som finns i Skåne!
              Låt landstingen själva bestämma över detta, men under vissa speciella
              regler.
            </seg>
            <seg n="6c2f1e85">
              Så här svår är frågan. Å ena sidan är bruket av narkotika kriminaliserat.
              Kan staten acceptera bruket av narkotika och dessutom ge verktygen
              för det? Å andra sidan är jag också smittskyddsminister och har
              ansvar för att vi håller spridandet av farliga sjukdomar på en
              så låg nivå som möjligt.
            </seg>
            <seg n="f6ceb6fa">
              Det är de här argumenten som vi har att väga mot varandra, och
              jag kräver respekt för att det faktiskt inte är alldeles enkelt.
              Jag kräver också att vi närmar oss frågan med ödmjukhet. Jag tycker
              att Göran Lindblad var inne på ett ganska farligt resonemang när
              han ungefär sade att vad vi än satsar på de där narkomanerna blir
              det ändå inte till någon nytta. De har bara sex, och man vet att
              det inte är lönt att lägga pengar på dem. Var försiktig med sådant!
              Vi ska ta avstånd från narkotikan men inte från narkomanerna.
            </seg>
            <seg n="f32e4c1d">
              Staten väljer inte sida i den här frågan. Vi säger att det är
              upp till landstingen att precis som i alla andra smittskyddsfrågor
              för enligt smittskyddslagen är det ju landstingen som fattar besluten
              om de enskilda åtgärderna när det gäller smittskyddet utifrån
              sina lokala perspektiv och sin lokala situation besluta om detta.
            </seg>
            <seg n="f0a2e02a">
              Men staten säger också en annan viktig sak, nämligen att vi inte
              anser det acceptabelt att man klarar av att tillhandahålla sprutor
              för aktiva narkomaner, för man förmår inte tillhandahålla avgiftningsplatser
              för dem som vill sluta. Det är det som är kravet på de landsting
              som nu skulle vilja börja. Jag ser väl egentligen att det bara
              är Skåne som är aktuellt. Vidare säger vi att man måste rapportera
              in till oss när vi väl har fått villkoren tillgodosedda att man
              klarar vårdkedjan med avgiftning, vård, behandling, eftervård,
              bostad, sysselsättning och ett socialt nätverk för dem som vill
              sluta med narkotika. Annars kommer man inte att få behålla sprutbytet.
            </seg>
            <seg n="c78cb4aa">
              Detta är innebörden i det besked som jag gav i förra veckan.
              Låt oss ge det slutgiltiga ställningstagandet till landstingen,
              men låt oss från statens sida för att se till att det går ihop
              med den övergripande narkotikapolitiken ställa krav på missbrukarvårdens
              utformning.
            </seg>
          </u>
          <note type="speaker" n="08403145">
            Anf. 50 EWA BJÖRLING (m):
          </note>
          <u who="ewa_bjorling_d08852" xml:id="i-c55bf467c02fd262-1" n="ca63a705">
            <seg n="5d3ba225">
              Fru talman! Jag ska börja med att säga till Ulf Nilsson att jag
              tycker att ni är väldigt godtrogna. Man kan faktiskt inte veta
              om smittan är överförd sexuellt eller via sprutor.
            </seg>
            <seg n="1353712f">
              Så tänker jag vända mig till Morgan Johansson igen. Jag håller
              med om att frågan är svår. Till en början kände också jag som
              forskare att vi självklart ska ha sprutbyten, för det minskar
              hivsmittan. Sedan har jag verkligen tagit tag i frågan, undersökt
              hur läget ser ut och försökt tänka tillbaka på min kliniska erfarenhet
              av vad knarkarna i Sverige själva säger och har landat på min
              nuvarande ståndpunkt.
            </seg>
            <seg n="49a80f33">
              Jag tycker fortfarande att vi måste våga visa att vi har en restriktiv
              narkotikapolitik utan sprutbyten. Men samtidigt bör vi ge positiva
              signaler till narkomanerna och erbjuda någonting bra, som gör
              att vi kan skapa en god kontakt för att få in narkomanerna i vård,
              behandling och eftervård.
            </seg>
            <seg n="8b9b0f7f">
              Vi vet alla att de flesta av missbrukarna har väldigt många infektioner
              av olika slag. Oftast går smärtan att döva med deras dagliga dos
              av narkotika, men ibland misslyckas de, och då har de inte råd
              att gå till sjukhus eller att söka tandvård. Varför inte erbjuda
              dem detta i stället? Många knarkare är desperata. De har oerhörda
              smärtor och vill inget hellre än att få en vettig vård. Av dem
              som jag har sett komma in, och jag har mött många genom åren,
              har det egentligen inte funnits någon som inte vill sluta knarka.
              Att då erbjuda sprutbyte kan jag helt enkelt inte tycka är rätt
              åtgärd. Det måste finnas någonting annat vettigt.
            </seg>
            <seg n="4555276a">
              Det låter ju väldigt bra när Morgan Johansson säger att vi ska
              sprutbyte i kombination med vård och behandling och att Socialstyrelsen
              ska godkänna detta, men frågan är om det är en verklighet att
              det också kommer att bli så. Kommer vi att få se någon riktig
              behandling av narkomaner? Kommer 8 av 10 av dem som väntar på
              detta att kunna få behandling i tid?
            </seg>
            <seg n="a3ebe69c">
              Vi behöver egentligen tala om för narkomanerna, för deras anhöriga
              och för alla instanser och frivilliga organisationer och för alla
              ute i samhället att det viktiga är att få narkomanerna att sluta
              knarka. Vi ska göra något vettigt och inte ägna oss åt någon pseudoverksamhet.
            </seg>
          </u>
          <note type="speaker" n="5acc0cdf">
            Anf. 51 ULF SJÖSTEN (m):
          </note>
          <u who="ulf_sjosten_98d3ff" xml:id="i-3593b1ae03303581-1" n="0ba3f233">
            <seg n="4901e5d7">
              Fru talman! Det var bra att få klarlagt att sprutbytesprogrammet
              på intet sätt är kopplat till kampen för att nå de narkotikapolitiska
              målen i Sverige.
            </seg>
            <seg n="4b11baa9">
              Om jag har förstått rätt har man relativt sett inte större spridning
              av hiv och aids i Göteborg och Helsingfors än vad man har i Skåneregionen.
              Också narkomanvården och kontakterna med missbrukare är såvitt
              jag har förstått likvärdiga. Om det är så vinner vi inget med
              ett legaliseringsprogram, men vi kommer genom den här åtgärden
              att mista en stor del av trovärdigheten för nästan hela vår narkotikapolitik
              i Sverige.
            </seg>
            <seg n="1655c5dc">
              Vi borde ha en enhetlig linje i Sverige som innebär att vi skrotar
              sprutbytesprogrammet och i stället satsar på det som har sagts
              här av flera andra: hög tillgänglighet för narkomaner vid behandling,
              nya mötesplatser och intensifiering av den uppsökande verksamheten.
              Vi borde ha en enhetlig linje i Sverige där vi satsar på de rättsvårdande
              krafterna i samhället, som polis och tull, och därigenom begränsa
              tillgången på narkotika inom landet och inte minst stoppa möjligheterna
              för narkotikan att komma in i Sverige.
            </seg>
            <seg n="18189cd3">
              Fru talman! Vi borde ha en enkel och tydlig drognegativ linje
              i Sverige. Det tjänar vi alla på.
            </seg>
          </u>
          <note type="speaker" n="26b3e829">
            Anf. 52 ULRIK LINDGREN (kd):
          </note>
          <u who="ulrik_lindgren_5f7848" xml:id="i-03191db410cb2ce1-1" n="a6e6f099">
            <seg n="b317e863">
              Fru talman! Jag ställde ett par frågor till ministern om ifall
              det finns någon trovärdighet med hängslen och livrem för att det
              blir en hel insats och inte bara ett sprutbyte i de försök som
              landstingen eventuellt kommer att försöka starta, eller om vi
              rentav inte får någon fortsättning därför att landstingen inte
              förmår mobilisera ett helt program för narkomanvården.
            </seg>
            <seg n="a4f10c34">
              Jag uppfattade att Morgan Johansson här svarade att det är upp
              till landstingen att bestämma detta. De måste redovisa att de
              klarar ett helt program. Jag kan kanske modifiera min fråga så
              här: Är det din bedömning att det blir någon fortsättning av sprutbytesprogrammet?
              Kommer följden kanske rentav att bli att det stängs i Lund och
              i Malmö därför att ribban nu höjs så kraftigt att man inte klarar
              det? Socialstyrelsen kan vid en prövning tvingas säga: Nej, ni
              får inte fortsätta. Det blir då snarare en utveckling i riktning
              mot stängning än mot det som andra debattörer fruktar, att det
              skulle bli en spridning ut i landet av sprutbytesprogrammet.
            </seg>
            <seg n="8d6dcee4">
              Även jag tycker förstås att det här inte är en enkel debatt utan
              en svår debatt. En väldigt viktig ingrediens är naturligtvis att
              det verkligen förs en uttömmande debatt i den här kammaren och
              i riket om hur vi ska förfara med narkomanvården och om hur vi
              ska förhålla oss till sprutbytesprogram.
            </seg>
            <seg n="a84eb98c">
              Då är frågan: Vad kommer till riksdagen nästa år? Nu har vi hört
              att det i alla fall kommer någonting, det vill säga att riksdagen
              kommer att få säga sitt en gång till i frågorna. Kommer proposition
              eller skrivelse, och när nästa år har vi anledning att tro att
              vi får ett förslag ytterligare från regeringen att debattera?
            </seg>
          </u>
          <note type="speaker" n="2c1595e3">
            Anf. 53 GÖRAN LINDBLAD (m):
          </note>
          <u who="goran_lindblad_cb988e" xml:id="i-32803065b0f74db3-1" n="b2213044">
            <seg n="74f7d663">
              Fru talman! Det är många bollar i luften, och jag inser att det
              därför kan vara svårt för statsrådet att svara på allting. Men
              det var uppenbart att Morgan Johansson inte lyssnade riktigt på
              vad jag sade. Jag sade nämligen först att det gäller att inte
              ge upp på individnivå. Hör statsrådet detta? Det gäller att inte
              ge upp på individnivå, även om all erfarenhet visar att vad man
              än gör så har det i stort sett ingen betydelse om man ser till
              gruppen. Men jag tycker att vi ändå ska satsa på de enskilda missbrukarna.
              Det var vad jag sade, och det vidhåller jag fortfarande.
            </seg>
            <seg n="55f65f71">
              Jag har aldrig gett upp en enskild missbrukare. Jag har i min
              tandvårdssituation behandlat tusentals missbrukare. Jag har aldrig
              gett upp när det gällt att stötta dem i att sluta med sitt missbruk.
              Däremot har det visat sig gång efter annan att det inte fungerar.
              Man har återfallit. Risken för återfall och misslyckande är enormt
              stor, och så ser det ut.
            </seg>
            <seg n="5d878f80">
              Jag tycker att det är viktigt att vi håller oss till vetenskap
              när det gäller vilka åtgärder man kan vidta. Tyvärr finns det
              inte så många man kan vidta, men på individnivå kan man hitta
              de här fallen som gör att man orkar fortsätta. Det tycker jag
              är viktigt, och det tror jag att vi kan bli alldeles överens om.
            </seg>
            <seg n="0a5f7e64">
              Morgan Johansson sade att jag sade något slarvigt om att de bara
              har sex. Nej, det sade jag inte. Jag försökte visa på vilka skillnader
              det är på olika droger. Heroinet är ett nedåttjack man blir totalt
              avstängd från allting och bryr sig inte om något annat medan amfetaminet
              har en motsatt effekt. Både lusten och förmågan ökar, vilket gör
              att smittspridningsrisken är dramatiskt mycket större för amfetaminmissbrukare.
              Det kan också förklara lite av att det ser olika ut på olika håll
              i landet, och det kan inte förklaras genom ett sprutbyte, därför
              att, som Eva var inne på tidigare, det inte går att visa hur dessa
              mikroorganismer har spritt sig till människokroppen.
            </seg>
            <seg n="90ad69dd">
              Jag skulle vilja att Morgan Johansson svarar på vad han menar
              med en effektiv narkomanvård.
            </seg>
          </u>
          <note type="speaker" n="89f33678">
            Anf. 54 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-2b6636291e68ade4-1" n="fde15913">
            <seg n="cc02f6da">
              Fru talman! Det är en svår fråga, säger ministern. Man har hållit
              på i 17 år i Skåneregionen. Ja, det har man gjort därför att det
              inte finns några klara bevis för att det här är bra. Det har gjorts
              flera utvärderingar, och ingen av dem pekar på att det här är
              bra. Både Socialstyrelsen, Folkhälsoinstitutet och till och med
              SiS är mycket tveksamma.
            </seg>
            <seg n="2b4b7eb0">
              Det låter ju rörande att säga om en kvinna som går på gatan och
              är prostituerad att med fria sprutor kan hon kanske så småningom
              bli kvitt missbruket eller rättare sagt slippa hiv. Men jag skulle
              snarare tro att risken att dö av en överdos är mycket större,
              om man har tillgång till fria sprutor, än risken att dö i aids
              i det här fallet.
            </seg>
            <seg n="79ac4a0e">
              Jag undrar: Vilka signaler ger man till ungdomar? Det är ju trots
              allt det vi i mångt och mycket talar om. Riksförbundet Narkotikafritt
              Samhälle har tagit fram en Sifoundersökning från i höstas som
              visar att en majoritet av svenska folket faktiskt är emot fria
              sprutor, och framför allt är motståndet stort hos de unga, de
              mellan 15 och 30 år. 55 % är starkt negativa. Det tyder på att
              vi ändå har den här gruppen. Jag tror att man ska vara lite försiktig
              med det och stärka motståndet mot narkotika. I detta ligger också
              de fria sprutorna.
            </seg>
            <seg n="a3abd63c">
              Det är ingen som vill ha legalisering. Nej, det tror inte jag
              heller åtminstone finns det ingen majoritet för det. Men det finns
              grupper som trycker på och som gärna ser att man gör någonting
              åt det här. I Norge har man nu fria sprutor, och man har också
              öppnat det första sprutrummet legalt. Det var det första. Det
              finns de som vill ha fler. Vad är nästa steg? Den högsta dödligheten
              i Norden bland narkomaner finns i Oslo. Kan det möjligen tänkas,
              skulle jag vilja fråga ministern, att det finns ett samband här
              mellan fria sprutor, sprutrum och flest narkomaner i Norden?
            </seg>
          </u>
          <note type="speaker" n="4c7e981e">
            Anf. 55 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-d9b86301b82614bf-1" n="a8d67360">
            <seg n="fc0be0a1">
              Fru talman! Det är mycket klokt som har sagts här. Det som har
              slagit mig när jag tittat lite grann på sprututbytesprojektet
              i Skåne är att det är en väldigt låg andel som har någon behandlingskontakt
              eller någon kontakt med socialtjänsten. Den kontakt man har handlar
              mest om ekonomiskt bistånd, det vill säga socialbidrag. Jag tycker
              inte att man har kunnat visa att man har kunnat nå narkomaner
              för att motivera till vård och behandling.
            </seg>
            <seg n="7b20f934">
              Jag tycker att det här som föreslås och som görs i Helsingfors,
              att ha läkar- och tandvårdsmottagning, är en bättre väg att gå,
              som jag har redovisat tidigare. Varför inte börja med att stärka
              upp vårdkedjan i form av avgiftning och behandlingsplatser?
            </seg>
            <seg n="fbedf84f">
              Jag tror också att man måste titta på tvångsvården. Det är inte
              i så stor utsträckning som man vårdar missbrukare, narkomaner,
              med hjälp av lagen om vård av missbrukare. Man borde börja i den
              ändan och se till att det fungerar i stället för att börja i fel
              ända med de fria sprutorna.
            </seg>
          </u>
          <note type="speaker" n="797bec22">
            Anf. 56 ULF NILSSON (fp):
          </note>
          <u who="ulf_nilsson_3de2dc" xml:id="i-62424155ce1c38a1-1" n="c0d36079">
            <seg n="00ebb7e6">
              Fru talman! Det vore ju farligt att tro att det här är den enda
              saliggörande vägen. Men det vore också väldigt korttänkt enligt
              min mening att ensidigt säga nej till ett försök till något slags
              symbolpolitik. Vi talade om siffror här. Det är ändå så att det
              är väldigt låga siffror när det gäller hivspridning bland narkomaner
              i Skåne jämfört med både Helsingfors och Köpenhamn. Det är nästan
              inga konstaterade sprutöverföringar. Jag använder medvetet ordet
              konstaterade, därför att uppföljningen ju inte är den bästa. Vi
              behöver ge ett budskap till ministern också, tycker jag, om att
              vi behöver en bättre utvärdering av den här typen av projekt,
              till exempel en sådan detalj som att fler döda narkotikamissbrukare
              borde obduceras för att man ska få fram ordentliga siffror.
            </seg>
            <seg n="037a73eb">
              Det finns naturligtvis inga hundraprocentigt objektiva vetenskapliga
              argument för vare sig den här modellen eller för särskilt många
              andra missbrukarmodeller. Men argumenten är ändå så starka att
              WHO, Världshälsoorganisationen, rekommenderar detta som en metod
              i kampen för att hindra smitta. Det tycker jag är ett tungt argument,
              för det är inga lekmän som sitter med där.
            </seg>
            <seg n="f1ac4c6c">
              Avslutningsvis: Stäng inte den här vägen som en av metoderna
              att bekämpa missbruket och stoppa smittan!
            </seg>
          </u>
          <note type="speaker" n="31a9a1be">
            Anf. 57 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-576399ffe01ce1ec-2" n="477f7d37">
            <seg n="5a8dfb1e">
              Fru talman! Det finns naturligtvis skäl till att den här frågan
              har dragits i 17 år. Det är att den är så pass kontroversiell.
            </seg>
            <seg n="49eee55f">
              Staten som sådan sätter nu ned foten och säger: Vi bestämmer
              inte om man ska ha sprutbyte eller inte i landstingen. Det är
              landstingen själva som får bestämma det. Vi väljer inte sida.
              Jag tycker att det är en förgrovning av debatten om man tror att
              de som förespråkar sprutbyte i landstingen, till exempel i Skåne,
              är mindre angelägna om att få bort narkotika än andra. Det är
              bara att titta i sammanställningen av remissvaren på det förslag
              som Björn Fries skickade ut. Där förespråkar han ju ungefär den
              väg som vi nu har valt att gå.
            </seg>
            <seg n="04738445">
              Vi får uppslutning kring Björn Fries förslag från Tullen, Länsstyrelsen
              i Helsingfors, Rikspolisstyrelsen, Socialstyrelsen, Kriminalvårdsstyrelsen,
              Brottsförebyggande rådet, Läkemedelsverket och Smittskyddsinstitutet.
              Är det någon som tror att de myndigheterna är mindre angelägna
              om att få bort narkotika än vad ni är? Eller är det någon som
              tror att Stadsmissionen i Helsingfors, som också har skickat in
              ett remissvar till mig med uppbackning av Björn Fries förslag,
              är mindre angelägna om att få bort narkotika att Stadsmissionen
              i Helsingfors skulle vara det, som sysslar med just hemlösa och
              missbrukare dagligdags och ser detta varenda dag? Jag tror inte
              det. Förgrova inte debatten på det sättet att man försöker leda
              in detta i en fråga om för eller emot narkotika, för det vinner
              vi inte på.
            </seg>
            <seg n="d61f15e8">
              De som säger att staten ska tvinga Region Skåne att lägga ned
              sprututbytet på grund av narkotikapolitiken måste i så fall också
              tro att narkotikasituationen i Skåne skulle förbättras om sprututbytet
              lades ned. Tror ni det? Tror ni att narkotikasituationen i Skåne
              skulle bli bättre om sprututbytet skulle läggas ned? I så fall
              går ni emot alla de slutsatser som dragits tidigare av Socialstyrelsens
              tre utvärderingar detta har ju redan utvärderats tre gånger där
              man säger att det inte finns några tecken på att sprututbytet
              har inneburit en nyrekrytering, en ökad rekrytering, av narkomaner.
              Det kan man faktiskt inte visa.
            </seg>
            <seg n="6d3c0f92">
              Sedan kan jag inte låta bli att notera en sak. Fem moderater
              går upp och argumenterar mot sprututbyte. Det här är något som
              vi har haft i 17 år. Ni hade regeringsmakten 199194. Ni hade justitieministerposten.
              Om nu detta bröt mot narkotikapolitiken, varför avbröt ni inte
              sprututbytesverksamheten mellan 1991 och 1994? Jag tror att jag
              vet svaret. Jag tror nämligen att ni också innerst inne förstår
              att detta inte är en alldeles enkel fråga. Det är en fråga där
              man måste väga smittskyddsaspekter och narkotikaaspekter mot varandra,
              och den avvägningen är inte alldeles enkel att göra.
            </seg>
            <seg n="6ed54416">
              Vad ska vi göra i stället? Självklart är inte detta en huvudväg
              för att få bort narkotikan i vårt land. Vi har ju en lång strategi
              som vi följer som handlar om narkotikapolitiken. Den handlar om
              att förebygga narkotikamissbruk på ett bättre sätt. Vi har anslagit
              325 miljoner till Björn Fries under tre år för att arbeta med
              den delen.
            </seg>
            <seg n="30e14f94">
              Det handlar också om brottsbekämpningen. Jag satt i justitieutskottet
              när vi startade två nya polishögskolor. Vi utökade utbildningen
              av poliser så att vi nu kan få ut uppemot 1 000 nya poliser per
              år. Detta är prioriterat från vår sida.
            </seg>
            <seg n="d32d5780">
              Jag använder en stor del av min tid nu till att diskutera hur
              vi ska bli bättre i brottsbekämpning, inte bara i Sverige utan
              också i Baltikum och Polen, som på många sätt faktiskt är producentländer
              när det gäller narkotika. Jag är väl medveten om att där måste
              göras stora satsningar.
            </seg>
            <seg n="6e20b161">
              Slutligen vill jag nämna missbrukarvården, som är den här mandatperiodens
              stora uppgift för min del. Jag återkommer kanske i avrundningen
              till vad vi ska göra mer där.
            </seg>
          </u>
          <note type="speaker" n="32aa6e15">
            Anf. 58 EWA BJÖRLING (m):
          </note>
          <u who="ewa_bjorling_d08852" xml:id="i-c55bf467c02fd262-2" n="ca63a705">
            <seg n="c7f62fa8">
              Fru talman! Jag ska börja med att säga att jag har varit med
              sedan 2002. Jag diskuterar frågan om sprutbyten nu. Det som hände
              1991 kan jag inte riktigt ta ansvar för.
            </seg>
            <seg n="1b753afd">
              Jag tycker ändå att man borde kunna ompröva regeringens ställningstagande
              i den här frågan en gång till, eftersom vi ser att de argument
              som vi har fått höra i dag i interpellationssvaret inte riktigt
              håller i verkligheten. Jag vet att det är en svår fråga. Jag vet
              också att det finns många socialdemokrater som är tveksamma till
              detta. Det finns många inom andra partier som också är tveksamma.
              Båda lägren finns. Det visar på att det är en långdragen och knepig
              fråga.
            </seg>
            <seg n="ca60a85e">
              Man skulle snarare fokusera på att verkligen undersöka om sprutbyten
              fungerar. Vi har inga vetenskapliga argument för det i dag. Se
              till att vi får fram dem, så blir det en annan sak.
            </seg>
            <seg n="58787270">
              Jag undrar dessutom vad vi ska säga till alla människor som jag
              nämnde förut narkomaner, anhöriga med flera. Varför är det så
              svårt att säga att vi ska skrota sprutbyten och i stället ge positiva
              signaler om riktig vård och behandling? Det måste gå att genomföra
              utan sprutbyten.
            </seg>
            <seg n="2ed7d9ce">
              Om Morgan Johansson säger att det är en så liten del i den stora
              narkotikapolitiken kan det väl inte vara så svårt att ta bort
              den lilla delen.
            </seg>
          </u>
          <note type="speaker" n="5deb5f92">
            Anf. 59 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-576399ffe01ce1ec-3" n="477f7d37">
            <seg n="f887edf9">
              Fru talman! Det kan vara en liten del av narkotikapolitiken men
              en större del av smittskyddet. Det är det vi har diskuterat. Jag
              vet att Ewa Björling inte tycker att det finns tillräckligt vetenskapligt
              stöd. Men Ewa Björling är ju kliniker. Hon läser säkert The Lancet,
              som 1997 publicerade en artikel. Man hade gått igenom 218 rapporter
              om sprutbytesverksamhet där man samlat studier från 81 städer
              i hela världen, 50 utan sprutbyten och 30 med sprutbyten. Man
              jämförde hivutvecklingen i de båda. Vid en sammanvägd bedömning
              kom man fram till att det faktiskt hade betydelse för smittskyddet.
              Det är det som de som säger att det finns internationellt stöd
              argumenterar utifrån. Det är vad Förenta nationerna använder i
              sin argumentation. Det är det som Världshälsoorganisationen bland
              annat använder i sin argumentation när man rekommenderar sprutbyten.
              Det är lite för enkelt att säga att det inte finns något vetenskapligt
              stöd.
            </seg>
            <seg n="bc482cfb">
              I Sverige har det inte gått att visa, eftersom antalet hivsmittade
              helt enkelt är för litet. Antalet missbrukare är för litet. Det
              är det som Socialstyrelsen har sagt till oss i de tre utvärderingar
              som de har gjort.
            </seg>
            <seg n="9cc9bc81">
              Vi har stora saker vi ska göra i missbrukarvården framöver. Vi
              ska satsa både på frivilligvården och på tvångsvården. Det var
              någon som lyfte den senare frågan speciellt. Jag vet fuller väl
              att det är på tvångsvården man har skurit ned mest. Både frivilligvård
              och tvångsvård måste lyftas. Vi är därför beredda att under mandatperioden
              gå fram med en satsning på missbrukarvården som också tar hänsyn
              till den viktiga frågan om en eftervård som kan fungera: att det
              finns en bostad, utbildning eller sysselsättning av något slag
              och ett socialt nätverk som kan fånga upp en människa när man
              väl så att säga kommer ut från missbruket.
            </seg>
            <seg n="6b8f976f">
              Är detta första steget mot något ännu värre? Nej, och det är
              en av poängerna med att vi hänger upp ställningstagandet på smittskyddsperspektivet.
              Man kan inte argumentera utifrån ett smittskyddsperspektiv för
              sprutrum eller heroinförskrivning. Men det kan man faktiskt göra
              för sprutbyten.
            </seg>
          </u>
          <note n="03723658">
            Överläggningen var härmed avslutad.
          </note>
          <note n="2af7a888">
            8 § Anmälan om inkommen faktapromemoria om förslag från Europeiska
            kommissionen
          </note>
          <note n="a6e2e7d0">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="6f098064">
            KOM (2003)453
          </note>
          <note n="f18559b0">
            9 § Förnyad bordläggning
          </note>
          <note n="1fb28869">
            Föredrogs och bordlades åter
          </note>
          <note n="a29140eb">
            10 § Bordläggning
          </note>
          <note n="cd0da38e">
            Anmäldes och bordlades
          </note>
          <note n="93e00495">
            11 § Anmälan om interpellationer
          </note>
          <note n="b8d05cba">
            Anmäldes att följande interpellationer framställts
          </note>
          <note n="f765fabd">
            den 18 november
          </note>
          <note n="f471471a">
            Alf Svensson
          </note>
          <note n="2bc09861">
            Désirée Pethrus Engström
          </note>
          <note n="c3339112">
            Lotta N Hedström
          </note>
          <note n="523b829b">
            Birgitta Sellén
          </note>
          <note n="d1debecb">
            Håkan Larsson
          </note>
          <note n="29ed4bf6">
            Lars Ohly
          </note>
          <note n="824af987">
            Kerstin Lundgren
          </note>
          <note n="4c07ce71">
            Axel Darvik
          </note>
          <note n="4c07ce71">
            Axel Darvik
          </note>
          <note n="81e76cf8">
            Interpellationerna redovisas i bilaga som fogats till riksdagens
            snabbprotokoll tisdagen den 25 november.
          </note>
          <note n="d9250477">
            12 § Anmälan om frågor för skriftliga svar
          </note>
          <note n="5db4695a">
            Anmäldes att följande frågor för skriftliga svar framställts
          </note>
          <note n="b81c66d6">
            den 17 november
          </note>
          <note n="0d0a3e1c">
            Ulla Hoffmann
          </note>
          <note n="824af987">
            Kerstin Lundgren
          </note>
          <note n="f765fabd">
            den 18 november
          </note>
          <note n="81761de2">
            Åsa Torstensson
          </note>
          <note n="87e38a70">
            Bertil Kjellberg
          </note>
          <note n="56983bb3">
            Lena Ek
          </note>
          <note n="7a89905b">
            Inger René
          </note>
          <note n="6724923c">
            Lars Ångström
          </note>
          <note n="2f1437e6">
            Frågorna redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="4024de21">
            13 § Kammaren åtskildes kl. 18.56.
          </note>
          <note n="dc59abaa">
            Förhandlingarna leddes
          </note>
          <note n="e9685552">
            /Monica Gustafson
          </note>
        </div>
      </body>
    </text>
  </TEI>
</teiCorpus>
