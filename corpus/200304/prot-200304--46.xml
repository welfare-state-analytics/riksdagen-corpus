<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--46</head>
          <docDate when="2003-12-10">2003-12-10</docDate>
        </div>
      </front>
      <body>
        <div>
          <note n="37dba089">
            ﻿
          </note>
          <note n="251d30e3">
            Riksdagens protokoll
          </note>
          <note n="11422d60">
            2003/04:46
          </note>
          <note type="date" n="b1e7ef62">
            Onsdagen den 10 december
          </note>
          <note n="025d4082">
            Kl. 09:00 - 16:18
          </note>
          <note n="e2ab6342">
            1 § Justering av protokoll
          </note>
          <note n="8ddd3ca2">
            Justerades protokollet för den 4 december.
          </note>
          <note n="30f39463">
            2 § Meddelande om information från regeringen
          </note>
          <note n="f1acb8e2">
            Talmannen meddelade att tisdagen den 16 december kl. 9.00 skulle
            statsminister Göran Persson lämna information efter möte med Europeiska
            rådet och EU:s regeringskonferens i Bryssel den 1213 december.
          </note>
          <note n="725d2700">
            Meddelandet hade delats ut till kammarens ledamöter.
          </note>
          <note n="4d9d3d53">
            3 § Meddelande om ändring i kammarens sammanträdesplan
          </note>
          <note n="42324cd5">
            Talmannen meddelade att ett meddelande om ändringar i kammarens
            sammanträdesplan tisdagen den 16 december delats ut till kammarens
            ledamöter.
          </note>
          <note n="7396b6a4">
            4 § Anmälan om fördröjda svar på interpellationer
          </note>
          <note n="bdf267bc">
            Till riksdagen hade inkommit följande skrivelser:
          </note>
          <note n="3cb3a7a6">
            Interpellation 2003/04:138
          </note>
          <note n="09939021">
            Interpellation 2003/04:138 av Karin Pilsäter om löneskillnader
            mellan könen kommer att besvaras fredagen den 12 december.
          </note>
          <note n="b81eb558">
            Anledningen till dröjsmålet är tjänsteresa.
          </note>
          <note n="d90ffef2">
            Lars-Erik Lövdén
          </note>
          <note n="72232155">
            Interpellation 2003/04:152
          </note>
          <note n="45d80c33">
            Interpellation 2003/04:152 av Jörgen Johansson om polisens användande
            av vapen
          </note>
          <note n="699bf5e4">
            Interpellationen kommer att besvaras den 12 december 2003.
          </note>
          <note n="a1d11ba7">
            Skälet till dröjsmålet är för kort beredningstid i departementet.
          </note>
          <note n="1c2cbe6e">
            Thomas Bodström
          </note>
          <note n="f71e337d">
            Interpellation 2003/04:171
          </note>
          <note n="6c06e6fb">
            Interpellation 2003/04:171 av Maud Olofsson om politik för tillväxt
            i hela landet
          </note>
          <note n="e9cdb35d">
            Interpellationen kommer att besvaras tisdagen den 16 december
            2003.
          </note>
          <note n="c6e4734c">
            Skälet till dröjsmålet är utlandsresa.
          </note>
          <note n="f55018ba">
            Lars Danielsson
          </note>
          <note n="3d033d60">
            Interpellation 2003/04:180
          </note>
          <note n="75a98e24">
            Interpellation 2003/04:180 av Christina Berlin om Campus Telge
          </note>
          <note n="4d350f01">
            Interpellationen kommer att besvaras tisdagen den 20 januari
            2004.
          </note>
          <note n="b62a4d2e">
            Skälet till dröjsmålet är att det är fullt i kammaren den 16
            december.
          </note>
          <note n="8ecd25d0">
            Thomas Östros
          </note>
          <note n="376effb5">
            Interpellation 2003/04:181
          </note>
          <note n="576099f6">
            Interpellation 2003/04:181 av Siv Holma om utbildning och forskning
            om nationella minoriteter
          </note>
          <note n="4d350f01">
            Interpellationen kommer att besvaras tisdagen den 20 januari
            2004.
          </note>
          <note n="b62a4d2e">
            Skälet till dröjsmålet är att det är fullt i kammaren den 16
            december.
          </note>
          <note n="8ecd25d0">
            Thomas Östros
          </note>
          <note n="3e7766c8">
            5 § Förnyad bordläggning
          </note>
          <note n="3d69c8b0">
            Föredrogs och bordlades åter
          </note>
          <note n="acbeccf9">
            6 § Energi
          </note>
          <note type="speaker" n="232c2d76">
            Anf. 1 PER BILL (m):
          </note>
          <note n="13d704a4">
            Herr talman! Jag vill inleda med att yrka bifall till reservation
            1 under punkt 1.
          </note>
          <u who="per_bill_561422" xml:id="i-9317f40fde662127-0" n="7a9a1eb3">
            <seg n="5bc00c6f">
              Herr talman! Tillväxt är Socialdemokraternas nya modeord. Både
              internt och externt drivs tillväxtgrupper och tillväxtsamtal.
              Detta nypåkomna intresse för tillväxtfrågorna är bra. Särskilt
              bra är det om det genererar skarpa förslag som faktiskt gör att
              klimatet för företag och företagare blir bättre.
            </seg>
            <seg n="fdf5e50f">
              På energiområdet, som är ett centralt område för att skapa ett
              riktigt bra företagsklimat, syns dock inga ansatser till tillväxtvänliga
              förslag. Här är det regeringen och de partier som stod bakom energiuppgörelsen
              1997 som fortsätter att förstöra de goda förutsättningar som Sverige
              och svenska företag har haft på energiområdet.
            </seg>
            <seg n="7102f969">
              Just nu, när vi talar, sitter statsministern i tillväxtsamtal
              med Miljöpartiet och Vänsterpartiet. Mer pengar till kommunerna
              tycks vara ett av huvudförslagen. Man tar sig för pannan. Tyvärr
              finns det nog ingenting positivt att vänta i det som rör energisektorn.
            </seg>
            <seg n="3d604687">
              Herr talman! Jag skulle vilja fråga Socialdemokraterna en sak.
              Vad säger LO-förbunden Pappers och Metall om den tillväxtfientliga
              politik som ni driver på energiområdet med mp, v och lilla c?
              Är det verkligen den politiken man vill ha?
            </seg>
            <seg n="fef46878">
              Sverige har ett väl fungerande energisystem men en energipolitik
              som är allt annat än bra och som långsiktigt också riskerar att
              försämra energisystemet. Vi har god tillgång till vattenkraft.
              Tack vare kloka energiinvesteringar på 50- och 60-talen har vi
              i dag också en konkurrenskraftig elproduktionsindustri.
            </seg>
            <seg n="fb77ec04">
              Tack vare avregleringar på elmarknaden, som skett tidigare i
              Sverige än i många andra länder, och tack vare den nordiska elmarknad
              som har vuxit upp har ett väl fungerande marknadssystem med flera
              konkurrenskraftiga företag vuxit fram. I grunden borde vi därför
              ha väldigt goda möjligheter för den elintensiva basindustrin,
              den industri som länge varit grunden för vårt lands välstånd.
            </seg>
            <seg n="76a5f7c4">
              Tyvärr har vi en energipolitik som undergräver dessa goda förutsättningar.
              Den förtida avvecklingen av väl fungerande kärnkraft, den gröna
              skatteväxlingen och den ogenomträngliga röran av skatteregler,
              subventioner och andra styrmedel gör energipolitiken till ett
              mycket konstigt härke som varken främjar god miljö eller säkrar
              försörjning av energi.
            </seg>
            <seg n="8924d193">
              Herr talman! Är det inte dags att Socialdemokraterna, om de menar
              allvar med sina tillväxttankar, säger upp energiuppgörelsen och
              i stället riktar sig till några av riksdagens mer tillväxtvänliga
              partier och försöker hitta en långsiktig överenskommelse med oss
              partier som vill ha långsiktigt god tillväxt? Är det inte så Socialdemokraterna
              borde agera om de menar allvar med sitt prat om mer tillväxt och
              att vi ska kunna ta till vara de konkurrensfördelar som vårt land
              har tack vare det vatten vi har, den geografi vi har och de kloka
              investeringar vi gjorde tidigt, på 50- och 60-talen? Det tror
              jag skulle vara att gå från ord till handling när det gäller tillväxt.
            </seg>
            <seg n="c2313580">
              Vi moderater anser att energipolitiken ska ha två övergripande
              mål. Dels är det att främja en säker och konkurrenskraftig el-
              och energiförsörjning i hela Sverige, dels att all energiproduktion
              ska klara högt ställda miljö- och säkerhetskrav.
            </seg>
            <seg n="c64d5b20">
              Det första målet innebär att svenska energiskatter måste vara
              konkurrenskraftiga, det vill säga inte avsevärt skilda från skatterna
              i våra konkurrentländer. Dessutom måste vi ha ett regelsystem
              med långsiktighet som gör att vi åter kan få människor som vill
              investera i energiteknik. Vi måste naturligtvis också fullfölja
              avregleringen och se till att vi har ett ramverk som är bättre.
            </seg>
            <seg n="4039c2f8">
              Vi måste dessutom se till att vi ställer miljö- och säkerhetskrav
              på all kraftproduktion och att det är samma sorts krav vi ställer
              på alla. Det innebär att vi måste ha en energibeskattning som
              reformeras. Konsumenternas ställning på elmarknaden måste stärkas.
              Det måste skapas incitament för investeringar i ny kraftproduktion.
            </seg>
            <seg n="6be9c41d">
              Sedan är det naturligtvis en stor fördel, herr talman, om vi
              kan stoppa den förtida avvecklingen av kärnkraften.
            </seg>
            <seg n="3ead4026">
              De ständigt ökade elpriserna är ett gissel för landets elkonsumenter
              och inte bara för basindustrin. De här höjningarna beror inte
              på att vi har haft ytterligare en vacker sommar eller på avregleringarna.
              Det är faktiskt energiuppgörelsen, alla skatter och pålagor som
              har lagts på och det faktum att man fortfarande vill förstöra
              väl fungerande energisystem som är de stora problemen.
            </seg>
            <seg n="7e9fa80f">
              För några år sedan myntade jag begreppet nysocialism. Vi vet
              alla vad vanlig, klassisk socialism är. Det är att man lägger
              beslag på produktionsmedlen i statlig regi och sedan använder
              dem.
            </seg>
            <seg n="fb53649d">
              Nysocialism är det som man uppfunnit när man lägger beslag på
              produktionsmedel och sedan förstör dem. Barsebäck är ett exempel
              på nysocialism där man först förstatligar någonting och sedan
              förstör det. Det är en politik som jag tror är väldigt svår att
              förstå i många av de socialdemokratiska leden.
            </seg>
            <seg n="10455ae4">
              Är det verkligen rimligt att förstöra väl fungerande kärnkraft
              i Sverige och i stället importera farligare el från länder med
              mycket mindre säkerhetstänkande än vad vi har i Sverige. Jag tror,
              herr talman, att det är ett stort problem och ett stort misstag
              som bör rättas till i en anda av ny tillväxt och nya tillväxtsamtal.
            </seg>
          </u>
          <note type="speaker" n="ccb71188">
            Anf. 2 EVA FLYBORG (fp):
          </note>
          <u who="eva_flyborg_98fa85" xml:id="i-0e4e86f61bb2f4a0-0" n="6fb6064f">
            <seg n="5ff89a5b">
              Herr talman! Det var mörkt i morse när jag och lille Karl steg
              upp. Det kommer att vara mörkt när jag hämtar honom från skolan
              i eftermiddag. Egentligen är det ljust bara ett par timmar mitt
              på dagen den här tiden på året. Barnen har overallerna på, för
              nu har vinterkylan börjat komma, och det gäller att skydda de
              små från frostens bett.
            </seg>
            <seg n="46f4b2ca">
              Inomhus står elementen på för fullt, och lamporna är tända i
              alla rum för att förjaga mörkret. Att ha rejält med ljus i ett
              rum anser en del vara slöseri, medan andra menar att det borde
              vara än mer upptänt i våra hus för att förhindra fler och allvarligare
              depressioner. Ljusterapi verkar vara en relativt enkel och billig
              försäkran mot höst- och vinterdepressioner här i den kalla och
              mörka nord.
            </seg>
            <seg n="785c39e6">
              Samtidigt jobbar hela den tunga basindustrin och alla andra företag
              för fullt och kräver goda och säkra leveranser av energi, för
              att inte tala om att den nya tekniken ingalunda i alla sina delar
              är energibesparande.
            </seg>
            <seg n="29458281">
              Det sägs att den nya 3 G-tekniken kommer att kräva ett fullt
              utbyggt kärnkraftverk. Jag hoppas verkligen att regeringen och
              PTS har tagit detta i beaktande när de pressar på för att få upp
              3 G-masterna runtom i landet. Visst vore det, herr talman, en
              fenomenal paradox om den nya tekniken den mest moderna skulle
              drivas av gamla kol- eller oljeeldade kondenskraftverk det mest
              ineffektiva och miljöförstörande vi kan hitta.
            </seg>
            <seg n="7625dbdb">
              Det är inte utan att man kommer att tänka på vad de hårt prövade
              invånarna i kuststäderna sade, när de fick veta att vikingarna
              återigen hade siktats till havs: Å Herren Gud, bevare oss för
              nordmännens raseri. Inte för att näringsministern, som inte är
              här, uppträder som en viking, men de förstörande effekterna kan
              tydligen bli desamma nu som då.
            </seg>
            <seg n="00a80cda">
              Herr talman! Vi i Folkpartiet menar att styrningen av energipolitiken
              radikalt måste ändras. Sverige har ett i grunden mycket väl fungerande
              energisystem. Genom Sveriges goda tillgång på vattenkraft och
              den mycket framsynta kärnkraftspolitiken från tidigare årtionden
              har vi en konkurrenskraftig elproduktionsindustri.
            </seg>
            <seg n="31d2a4db">
              Den av regeringen förda politiken undergräver dessvärre dessa
              goda förutsättningar. Regeringens linje att avveckla fullt fungerande
              och miljövänlig elproduktion i svenska kärnkraftverk har gjort
              Sverige till en nettoimportör av el. Tidigare intäkter av elexport
              har bytts mot kostnader för elimport, samtidigt som sårbarheten
              i det svenska energisystemet ökar.
            </seg>
            <seg n="bf0b7495">
              Resultatet av den förda politiken har blivit att elpriserna stigit,
              och hela samhällets energiförsörjning hotas vid stark kyla eller
              vid avbrott i någon del av elnätet. Risken för effektbrist och
              driftavbrott har således ökat. Den osäkerhet som i dag är kännetecknande
              för energipolitiken gör samtidigt att kraftbolagen inte vågar
              investera i ny produktionskapacitet.
            </seg>
            <seg n="d9f877da">
              Det energipolitiska omställningsprogrammet, vilket bland annat
              innefattar satsningar på information och åtgärder för att spara
              energi i hushållen, har visat ett ganska magert resultat. Vi menar
              att det är både ineffektivt och kontraproduktivt att kombinera
              sådana satsningar med ett fastighetsskattesystem som innebär att
              investeringar i energisparande åtgärder, som villaägare och andra
              vidtar, ökar boendekostnaderna i form av höjd fastighetsskatt.
            </seg>
            <seg n="5cac0f47">
              Nej, herr talman, Sverige behöver en ny och långsiktig energipolitik.
              Vår uppfattning är att energipolitiken bäst främjas genom en fri
              energiproduktion inom ramen för givna miljö- och säkerhetskrav.
              Det övergripande målet för den svenska energipolitiken måste därför
              reduceras till att främja en säker och konkurrenskraftig el- och
              energiförsörjning i hela landet, samtidigt som all energiproduktion
              självfallet ska klara högt ställda miljö- och säkerhetskrav. Valet
              av produktionsform ska inte avgöras genom politiska beslut, utan
              energipolitiken främjas bäst genom en fri produktion.
            </seg>
            <seg n="cefe5e77">
              Herr talman! Vi ser det som angeläget att Vattenfall AB börsintroduceras
              och privatiseras. Vattenfall är en mycket stor och viktig aktör
              inom det svenska energisystemet, och stora värden har byggts upp
              i bolaget. Vi menar att det är angeläget att dessa värden hanteras
              på ett effektivt sätt. Samtidigt vill vi ifrågasätta förenligheten
              mellan det uppdrag som bolaget sägs ha i själva omställningsarbetet
              av energisystemet och det faktum att Vattenfall till exempel startar
              upp gamla oljekraftverk i Stenungsund och bryter brunkol i Tyskland.
              Vi välkomnar därför den granskning av Vattenfall som Riksrevisionen
              nu inlett och kommer att följa den med stort intresse.
            </seg>
            <seg n="b01a4e7c">
              Herr talman! Vi anser att beslutet om en förtida avveckling av
              kärnkraften måste upphävas. Stängningen av Barsebäcks första reaktor
              har medfört stora kostnader för skattebetalarna, försämrat miljön
              och försvagat den svenska försörjningstryggheten. Den har också
              lett till en, som jag sade tidigare, betydande osäkerhet inom
              industrin beträffande den framtida tillgången på el.
            </seg>
            <seg n="ba475516">
              Kärnkraftsavvecklingen bidrar även till att öka det svenska behovet
              av el producerad av fossila bränslen, vilket inte riktigt var
              vad man tänkt sig. Kol- och oljebaserad elproduktion både i och
              utanför Sveriges gränser kommer att kompensera, och gör så redan
              i dag, bortfallet av el när kärnkraften avvecklas. Följden av
              en fortsatt avveckling blir påtagligt ökade utsläpp av växthusgaser
              och andra skadliga ämnen. Vi anser att kärnkraften ska tillåtas
              vara kvar och utvecklas så länge de högt ställda kraven på säkerhet
              kan garanteras.
            </seg>
            <seg n="ae33e6d2">
              Jag anser också att vi ska titta närmare på den kärntekniska
              forskningen. Den bedrivs huvudsakligen internationellt, men vi
              tror att de svenska teknikerna och forskarna skulle kunna bidra
              till den forskningen om de bara fick möjligheter till det. Vi
              har tidigare talat om det så kallade tankeförbudet, 6 § i kärntekniklagen.
              Vi anser att den måste tas bort.
            </seg>
            <seg n="c5a389d8">
              Herr talman! I själva verket förs för närvarande diskussioner
              i många länder om att bygga ut kärnkraften. I till exempel Finland,
              ett land mycket nära oss, har riksdagen genom beslut öppnat för
              byggande av nya reaktorer. Faktum är att det finns fler länder
              i världen som bygger nya kärnkraftsanläggningar än länder som
              stänger av dem.
            </seg>
            <seg n="e23afd7e">
              Herr talman! Den totala energianvändningen har i ett historiskt
              perspektiv bara ökat. Bedömningar pekar på en fortsatt ökad energianvändning
              i framtiden även vid en fortsatt effektivisering. Energimyndigheten
              har räknat ut att Sverige, precis som de andra nordiska länderna,
              har en 2-procentig ökning per år när det gäller efterfrågan på
              el. Satsningar på information och åtgärder för att spara energi
              är därför mycket viktiga.
            </seg>
            <seg n="94baea80">
              I detta sammanhang bör också nämnas att det är viktigt att ta
              till sig den kunskap som finns inom till exempel området byggteknik
              för att kunna bygga mer energisnåla hus. I en studie som gjorts
              på Chalmers tekniska högskola i Göteborg slås fast att vi inte
              bygger mer energisnåla hus nu än vad vi gjorde på 40- och 50-talen.
              Snarare tycks utvecklingen gå åt rakt motsatt håll trots de stora
              framsteg som görs inom både byggmaterial och byggteknik. Kanske
              beror detta på för dåliga ekonomiska incitament eller byggkrav
              från samhället sida. Jag vet inte, men det är viktigt att diskutera
              frågan.
            </seg>
            <seg n="26185af4">
              I ett nyligen avslutat byggprojekt i Lindås strax utanför Göteborg
              har man lyckats bygga energisnåla hus till i stort sett samma
              kostnad som för ett vanligt bygge. Värmen i inomhusluften tas
              till vara för att värma både vatten och huset i övrigt. Detta
              och andra liknande projekt måste uppmuntras och spridas till fler
              entreprenörer.
            </seg>
            <seg n="fdfffb6c">
              Att få ned värmekostnaderna i ett hus till noll kronor sparar
              stora mängder energi. Det kan för en familj innebära besparingar
              i form av minskade energikostnader på flera tusen kronor i månaden.
              Även andra energibesparande åtgärder, till exempel bergvärme,
              är värda att uppmuntras.
            </seg>
            <seg n="67fe0b67">
              Herr talman! Svensk energiförsörjning är sårbar ur flera aspekter.
              Stora delar av södra Sverige och östra Danmark drabbades den 23
              september av ett omfattande elavbrott. Det visar med all tydlighet
              den sårbarhet som finns i vårt moderna samhälle. Strömavbrottet
              innebar att ungefär 900 000 kunder i Sverige under en period förlorade
              sin elförsörjning. Och antalet människor som påverkades i något
              vidare mening uppskattas till knappt en och en halv miljon. Därtill
              kommer de som blev utan ström på Själland och Bornholm. De uteblivna
              elleveranserna uppgick till cirka tio miljoner kilowattimmar.
              Enligt Svenska Kraftnäts egna beräkningar uppgick den samhällsekonomiska
              kostnaden till ungefär 500 miljoner kronor, en halv miljard kronor
              för ett strömavbrott.
            </seg>
            <seg n="bed0c343">
              Detta strömavbrott är inte det enda som har drabbat oss under
              de senaste åren. 1999, 2001 och 2003 kommer vi kanske ihåg.
            </seg>
            <seg n="db09a1b2">
              Störningarna riskerar även tryggheten i sjukvården och i andra
              väldigt viktiga institutioner. Eftersom hälso- och sjukvården
              blivit alltmer tekniskt beroende har dess sårbarhet i händelse
              av elavbrott ökat dramatiskt på senare tid. Strömavbrottet visade
              bland annat att det fanns problem med reservkraften vid Lunds
              universitetssjukhus, och till exempel vårdcentralerna i Jönköpings
              län fick stänga eller minska sin verksamhet då de stod utan ström.
              Strömavbrottet i september åskådliggjorde också att den reservkraft,
              främst diesel och gasturbiner, som finns dels inte är tillräcklig,
              dels inte fungerar. I vissa fall kopplades den inte på helt enkelt
              på grund av oklara rutiner.
            </seg>
            <seg n="84ecfa7f">
              Herr talman! Avslutningsvis vill jag säga att både Svenska Kraftnät
              och Energimyndigheten har genomfört utredningar om den svenska
              leveranssäkerheten. Men vi anser inte att regeringen har gjort
              allt som den skulle kunna göra. Regeringen måste också se till
              att samtliga kommuners reservkapacitet ses över.
            </seg>
          </u>
          <note n="ce995b8a">
            Jag yrkar bifall till reservationerna 4 och 18.
          </note>
          <note type="speaker" n="6c154cce">
            Anf. 3 MARIA LARSSON (kd):
          </note>
          <u who="maria_larsson_49fd18" xml:id="i-0bc88c617efefc89-0" n="8a655c9f">
            <seg n="e2947bd5">
              Herr talman! Tillgång till energi till rätt pris är en förutsättning
              för jobb, välfärd och det välstånd som vi alla vill ha i det här
              landet. I Sverige har vi egentliga stora förutsättningar för att
              vara självförsörjande av el. Så har det också varit. Men i takt
              med att energiuppgörelser har träffats med smala majoriteter och
              utan strategiskt framtidstänkande har vi blivit en nettoimportör
              av el. Så skulle det inte behöva vara.
            </seg>
            <seg n="e38a57ea">
              Politik är att vilja, sade någon. Politik är inte att vela. Men
              detta velande som har varit har medfört att varken producenter
              eller konsumenter har vågat göra framtidssatsningar. Det har medfört
              en dyr el för konsumenten, och för basindustrin, där energikostnaden
              är en lika stor kostnad som råvaran, är det naturligtvis förödande.
            </seg>
            <seg n="c30eaa2c">
              Kristdemokraterna konstaterar också med förvåning att regeringen
              nu inte anvisar någon finansiering alls för energipolitiken år
              2005 eller 2006. Snacka om kortsiktighet.
            </seg>
            <seg n="c7780cdc">
              Kanske är det på just energiområdet som regeringen och dess stödpartier
              är som svagast. Där skulle mest behöva bli gjort. Enligt ryktet
              har de olika åsikterna mellan partierna gjort att propositionen
              om utsläppsrätter har blivit så försenad. Samtidigt samarbetar
              regeringen med Centerpartiet och inte med Miljöpartiet i energifrågor.
              Detta skapar en splittring, och det skapar en osäkerhet. Det är
              som att dansa jenka man går två steg fram och ett tillbaka, i
              bästa fall. Ibland kanske det blir två steg bak och ett fram.
              Jag skulle vilja rekommendera regeringen att byta danspartner.
            </seg>
            <seg n="20dbc1c0">
              Nyckelordet för framtiden måste vara långsiktighet att ha lång
              sikt för energipolitiken och att bestämma sig för åt vilket håll
              man ska gå. Då håller det inte att ideligen byta riktning. Därför
              fortsätter vi kristdemokrater i vår budget med ekonomisk stimulans
              för byte av uppvärmningssystem i villor med direktel efter att
              regeringen har hattat fram och tillbaka i den här frågan och skapat
              osäkerhet på marknaden. Det är strukturellt riktigt att få bort
              högeffektiv el från att användas till bostadsuppvärmning. I vår
              politik genererar det inte heller en högre fastighetsskatt. Man
              måste ge rätt signaler, bygga de goda incitamenten och vara uthållig.
              Utbyggnaden av naturgasen i södra Sverige står och väger på grund
              av regeringens obeslutsamhet. En rad intressanta energitekniker
              slås ut av det nya elcertifikatssystemet som motarbetar nya men
              än så länge dyra energikällor.
            </seg>
            <seg n="2e4236e4">
              Herr talman! Vi kristdemokrater vill att energiförsörjningen
              ska tryggas genom en långsiktig och medveten energipolitik med
              fasta spelregler, och vi ser positivt på att andelen inhemska
              förnybara energikällor blir en allt större del av energimixen.
            </seg>
            <seg n="a8c67767">
              Vi föreslår pengar för att främja forskning om vätgas och om
              solcellsbaserad energi. Vätgas är suverän. Den ger inga utsläpp.
              Och kanske är vi i dag världsledande på solcellsforskning. Men
              det återstår en bit innan vi kan ha en lönsam kommersialisering
              av den forskningen.
            </seg>
            <seg n="01c5785f">
              Det är två viktiga framtidsinriktade forskningsområden. Vi måste
              våga.
            </seg>
            <seg n="884cc9e3">
              Det system med elcertifikat som regeringen och dess stödpartier
              har valt är inte det bästa tycker vi. Det har också gjort elen
              väldigt dyr för hushållen, och det ger inte stöd åt mindre lönsamma
              men utvecklingsbara förnybara energislag.
            </seg>
            <seg n="97092bc5">
              Herr talman! Den svenska kärnkraften ska fasas ut ur energisystemet
              i takt med att den kan ersättas med förnybar energi. Vi tycker
              därför inte att Barsebäck 2 ska stängas om alternativet är kol
              från kolkraftverk i Polen, Danmark och så vidare. Och vi är intresserade
              av att veta vad det är som händer i kärnkraftsförhandlingarna.
              Vi vet ingenting. De slutna rummen är förborgade, åtminstone för
              oss i oppositionen. Vi kristdemokrater tycker att detta är ett
              oanständigt sätt att hantera en sådan långsiktig fråga. Det skapar
              inte trygghet hos konsumenterna eller hos producenterna. Det skapar
              ett vakuum som riskerar att företag flyttar ut ur landet. När
              kommer Bo Bylund att presentera någonting för alla i Sverige och
              inte bara för dem som har tillgång till de slutna rummen? Det
              här är inget bra sätt att hantera kärnkraften på.
            </seg>
            <seg n="0f5cc6ee">
              Herr talman! Strömavbrotten har blivit vanligare och längre.
              Myten om att Sverige är osårbart har fått sig en knäck av verkligheten.
              Den gångna helgen var det vädrets makter som ställde till det
              och slog ut tusentals hushålls eltillförsel. Men ganska ofta är
              det rena systemfel som orsakar mycket omfattande strömavbrott.
              Den 23 september var det precis som Eva Flyborg alldeles nyss
              berättade en och en halv miljon människor som stod utan el i tresex
              timmar. Arbetsplatser tystnade, tågen stannade och datorer slocknade
              med fara för liv och säkerhet.
            </seg>
            <seg n="cd08be5d">
              Den genomsnittliga avbrottstiden under åren 19982001 var för
              en elkund på landsbygden 203 minuter per år och kund. Det får
              man alltså räkna med varje år om man bor på landsbygden. Det finns
              de som är utan eltillförsel dygn i sträck och näst intill veckor.
            </seg>
            <seg n="45b88911">
              I februari 2001 när det blev riktigt kallt fick man gå ut till
              allmänheten och vädja om återhållsamhet i elkonsumtionen. Sådan
              brist var för handen.
            </seg>
            <seg n="c88b7659">
              Kristdemokraterna har begärt att näringsutskottet ska ha en hearing
              för att analysera detta problem. Och det är angeläget. Också vår
              näringsminister har stått i TV och sett allvarlig ut och sagt
              att detta måste åtgärdas. Men inget har hittills hänt. Han har
              ju haft chansen ett tag. Och innan dess hade Björn Rosengren chansen.
              Men inte mycket har hänt.
            </seg>
            <seg n="80a3151b">
              Svenska Kraftnät menar nu att det behövs ombyggnad av ställverk
              och förstärkning av stamnät, särskilt i södra Sverige. Själv åstadkommer
              man en tillfällig lösning som man hoppas ska fungera under en
              övergångsperiod. Men det vore intressant att i dag få höra vad
              energimajoriteten tänker företa sig för att säkra upp vår energiförsörjning.
              Att vänta och se kan gå an ett tag, men det blir ganska besvärligt
              i längden. Och det har vi sett exempel på i en tilltagande ström
              under de senaste åren.
            </seg>
            <seg n="2ec13c2f">
              Herr talman! Elskatten, mervärdesskatten och kostnaderna för
              administrationen av elcertifikaten blir tillsammans 40 % skatt
              på elpriset som konsumenterna i dag får betala. Skatten kommer
              att öka ytterligare nästa år i och med det förslag som majoriteten
              i energifrågorna har lagt fram. Detta är inte rimligt.
            </seg>
            <seg n="1c9b02ab">
              I dag finns det en hel del hushåll där man inte har råd att hålla
              sig varm. Man lagar maten på stormkök för att spara el. Framför
              allt oroar sig våra pensionärer. De sänker värmen så att de näst
              intill riskerar sin hälsa.
            </seg>
            <seg n="f446edd1">
              Årets rödgröna skatteväxling var ett dråpslag framför allt mot
              de pensionärer som har oljevärme. Av den anledningen har vi kristdemokrater
              sagt nej till årets skatteväxling. Den slår alltför obarmhärtigt
              mot svaga grupper i samhället.
            </seg>
            <seg n="74717d63">
              Sverige behöver ett nytt energiskattesystem där skatter och miljöavgifter
              utformas så att de inte allvarligt drabbar välfärd och sysselsättning.
              Man ska minimera miljöbelastningen och säkerställa tillgången
              till billig energi. Då är det ganska självklart att kraftvärmebeskattningen
              måste åtgärdas i en sådan riktning. Det är bra att det äntligen
              finns ett förslag i budgetpropositionen som går i den riktningen.
              Det borde dock, tycker vi, ha kommit mycket tidigare.
            </seg>
            <seg n="aad5f53a">
              Kraftvärmen är ett effektivt energiutnyttjande men har, tyvärr,
              inte byggts ut i Sverige. Hade man tidigare gett signaler om att
              beskattningen ska vara ändamålsenlig för en kraftfull utbyggnad
              av ett mycket effektivt energislag, elenergiproduktionsslag, skulle
              Sverige i dag ha kunnat vara en nettoexportör av energi till övriga
              Europa. Men från investerarnas sida har man inte vågat bygga eftersom
              signalerna inte har varit tydliga. Återigen har bristen på långsiktighet
              varit till nackdel för en positiv utveckling för en energiproduktion
              som också miljömässigt är positiv.
            </seg>
            <seg n="d56b5d17">
              I dag är det många aktörer som står inför den här typen av investeringar.
              Så är det i Göteborg och i Jönköping. De behöver få tydliga signaler
              från riksdag och regering för att våga göra satsningar. Det handlar
              då om signaler om att skattesystemet inte kommer att ändras eller
              försämras framöver. Sådana signaler är vi kristdemokrater beredda
              att ge. Men är socialdemokrater, vänsterpartister och centerpartister
              beredda att ge långsiktiga framtidslöften?
            </seg>
            <seg n="71785074">
              Vi ser också positivt på att det tillkommer ytterligare aktörer
              genom kraftvärmeutbyggnaden på producentmarknaden, som ju börjar
              bli alltmer oligopolartad.
            </seg>
            <seg n="c1c05e73">
              Herr talman! Kristdemokraterna anser att vi måste ha ett europeiskt
              perspektiv på energipolitiken. Våra energibeslut måste fattas
              i samklang med övriga Europa. Det borde vara en självklarhet för
              alla, oavsett var man står ideologiskt. Elmarknaden håller på
              att avregleras i EU. Från den 1 juli 2004 kommer den att vara
              avreglerad för företag och från den 1 juli 2007 för hushåll.
            </seg>
            <seg n="c03b8539">
              Var finns regeringens beredskap inför detta? Hur tänker man förstärka
              överföringskapaciteten mellan den skandinaviska halvön och den
              europeiska kontinenten? Vilken beredskap finns det för prishöjningar?
            </seg>
            <seg n="76636beb">
              Sverige är nästan bäst i Europa på att producera el utan utsläpp,
              men samtidigt använder vi nästan mest el av alla. Vår basindustri
              och vårt kalla klimat har betydelse i sammanhanget. Men här finns
              det också en sparpotential om rätt styrmedel sätts in. Ett sådant
              är att byta ut direktelen för uppvärmning i hushållen.
            </seg>
            <seg n="93e60dc4">
              Kristdemokraterna anser att Sverige genom rätt styrmedel, genom
              ökad produktionskapacitet och genom ökad överföringskapacitet
              har förutsättningar att bli en nettoexportör till Europa. En avreglerad
              europeisk marknad erbjuder stora möjligheter. Men då måste också
              en betydligt större långsiktighet finnas i besluten. Det har vi
              saknat länge nog nu. Jag tror, som sagt, att det hänger på valet
              av danspartner.
            </seg>
            <seg n="f327ef21">
              Herr talman! Jag står bakom alla våra reservationer men nöjer
              mig med att yrka bifall till reservation nr 2.
            </seg>
          </u>
          <note type="speaker" n="bad07af1">
            Anf. 4 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-13d5383bfa6be84d-0" n="f9af333c">
            <seg n="5733946a">
              Herr talman! Jag står bakom alla våra reservationer men yrkar
              bifall endast till reservationerna 3 och 6.
            </seg>
            <seg n="e6fdf3ae">
              Energipolitiken i Sverige bör i grunden förändras i hållbar riktning.
              Vi behöver en omställning till elproduktion baserad på förnybara
              energislag. Över huvud taget handlar det om att i Sverige använda
              förnybara energislag.
            </seg>
            <seg n="78b74862">
              Vi måste ändra dagens konsumtionsmönster när det gäller energianvändningen.
              Som tidigare nämnts har vi en hög konsumtion av el i Sverige.
              Vi bör ändra på det förhållandet så att vi får en konsumtion som
              mer liknar övrig konsumtion i Europa vad gäller elen.
            </seg>
            <seg n="789612a4">
              För att i övrigt ändra konsumtionsmönster och få mer av förnybara
              energislag finns det två principiella metoder. Den metod som nu
              används mest av Socialdemokraterna, Centern och Vänstern är att
              försöka stimulera fram de energislag som man önskar sig. Men en
              annan metod, som faktiskt är mer effektiv, är att prissätta miljöförstörelsen
              att sätta ett pris på miljöförstöring och risker. Det är det som
              vi försöker få fram genom den gröna skatteväxlingen. Kostnader
              läggs på miljöförstöring. I stället görs arbetet billigare, till
              exempel genom lägre skatter på arbete. Vi tror att det är ett
              effektivare sätt att få det resultat man önskar sig.
            </seg>
            <seg n="b8765f79">
              Säkerhetskraven för den svenska kärnkraften tycker vi måste höjas.
              Sverige har haft oproportionerligt många allvarliga incidenter
              i kärnkraftverken. Detta pekar på brister i säkerhetskulturen
              som måste åtgärdas.
            </seg>
            <seg n="b586a548">
              En trolig konsekvens av höjda säkerhetskrav är att några reaktorer
              ställs av, för egentligen är det alltför kostsamt att vidta de
              åtgärder som behövs. Samtalen med företrädare för kärnkraftsindustrin
              om en avveckling tycker vi bör avbrytas. Det är ett felaktigt
              sätt att avveckla kärnkraften. Så länge de förväntar sig direkta
              ersättningar och stor ekonomisk kompensation för att stänga kärnkraftverk
              kommer de att köra dessa, även om de går med förlust, just i avvaktan
              på att få nämnda kompensation. Det är inte ett särskilt bra sätt
              att hantera avvecklingen.
            </seg>
            <seg n="d78d9796">
              Åtminstone när det gäller Vattenfall, som ju staten äger, tycker
              vi att man bör se till att kärnkraften redovisas för sig, så att
              man kan se de direkta kostnaderna för varje reaktor.
            </seg>
            <seg n="7b6c3f98">
              Vi är positiva till kraftvärme och tycker att det är väldigt
              viktigt att man där får stabila villkor framöver så att denna
              sektor kan utvecklas. Det är naturligtvis mycket bättre med kraftvärme
              än med sådan värme där inte också kraft samtidigt produceras.
            </seg>
            <seg n="b4cf4d3d">
              Vindkraften vill vi ska utvecklas. Dessutom är solvärme och solceller
              viktiga för framtiden. Redan nu är det kommersiellt egentligen
              möjligt att använda solvärmen. Men det finns trögheter i det sammanhanget.
              Dessutom är det för lite information och för lite koncentration
              till exempel på solvärmen för att det ska bli det genombrott som
              det nu faktiskt är klart för att ske.
            </seg>
            <seg n="70fb55cc">
              Solcellerna är något som inte heller ligger så långt bort, sett
              till installationer när det gäller byggnadsmaterial i tak och
              fasader. Där borde något göras, och där är ett genombrott ganska
              nära särskilt om man tänker sig att ha en rättvis kostnad för
              energin så att det som är miljövänligt verkligen får en chans
              att slå igenom.
            </seg>
            <seg n="1d3f2ad6">
              Vi har i Sverige som sagt en väldigt stor elkonsumtion. Det är
              inte effektivt. Det finns en väldigt stor potential för att minska
              elkonsumtionen. Det beror till del på att vi har lite kallare
              klimat och att vi har mer energiintensiv industri. Men allt kan
              inte förklaras med det. Den medelstora industrin använder till
              exempel betydligt mer el än motsvarande industrier i Europa. Det
              finns väldigt mycket att göra. Det här måste antagligen göras
              med hjälp av att rätt priser sätts på el och annan energi.
            </seg>
            <seg n="264a51fc">
              Det finns mycket att göra vad gäller energieffektiviseringar.
              Vi tycker att Statens energimyndighet inte har varit tillräckligt
              effektiv när det gäller energieffektiviseringar. Vi föreslår att
              en speciell energieffektiviseringsmyndighet inrättas som speciellt
              får inrikta sig på energieffektivisering så att det inte blir
              konfliktpunkter som hindrar verksamheten.
            </seg>
            <seg n="4d366484">
              Det sista jag vill ta upp är forskningen om drivmedel. Här tycker
              jag att den hittills varit för mycket inriktad på några tillämpningar
              som har fått mycket pengar. Det gäller till exempel etanol. Jag
              tycker att det är bra att det utvecklas, men inriktningen på politiken
              måste bli mer diversifierad, och stöd måste ges till de saker
              som myndigheterna faktiskt tror kommer att bli framtidens lösningar.
              Vi har till exempel förgasning och syntetgasproduktion, som har
              fått väldigt lite pengar men som egentligen alla tror är en stor
              möjlighet för framtiden.
            </seg>
          </u>
          <note type="speaker" n="33f2aacb">
            Anf. 5 EVA FLYBORG (fp) replik:
          </note>
          <u who="eva_flyborg_98fa85" xml:id="i-0e4e86f61bb2f4a0-1" n="6fb6064f">
            <seg n="926aff5e">
              Herr talman! Jag ska inte ta upp alltför mycket tid för den här
              repliken, men Ingegerd Saarinen från Miljöpartiet brukar säga,
              och sade också i dag, ungefär så här: Industrin slösar på energin.
              Det går åt mer än vad det borde göra. Man skulle kunna vara med
              effektiv, om jag får uttrycka det så.
            </seg>
            <seg n="65776051">
              Jag har hört det där ett antal år, och jag undrar fortfarande:
              Vad är det som gör att Miljöpartiet tror att industrin vill vara
              energiineffektiv?
            </seg>
          </u>
          <note type="speaker" n="f5524f3c">
            Anf. 6 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-13d5383bfa6be84d-1" n="f9af333c">
            <seg n="f1a41747">
              Herr talman! Jag tror inte alls att industrin vill vara energiineffektiv,
              men jag tror att den har för svaga drivkrafter att bli effektiv.
              Det kostar den så lite att vara energiineffektiv. Det är det som
              är problemet. Elkostnaden är i jämförelse med övriga kostnader
              så liten att det inte ger rätt drivkraft att effektivisera.
            </seg>
          </u>
          <note type="speaker" n="2a9a6c3c">
            Anf. 7 EVA FLYBORG (fp) replik:
          </note>
          <u who="eva_flyborg_98fa85" xml:id="i-0e4e86f61bb2f4a0-2" n="6fb6064f">
            <seg n="baca52c8">
              Herr talman! Jag håller inte med. En väldigt stor del av den
              svenska basnäringen Sverige är ett ganska tungt industriland och
              har varit det väldigt många år för att inte tala om den elintensiva
              industrin, som också är ganska stor i Sverige, är väldigt beroende
              av att man sparar i alla sina processer och därmed sänker sina
              kostnader. Skillnaden på ett och två öre kan i princip göra om
              det går med vinst eller med förlust. Det pågår en kostnadssäkring
              och en processäkring utan dess like runtom i hela vårt land, i
              stor del i basindustrin och processindustrin.
            </seg>
            <seg n="0c37184c">
              Jag tycker att det finns en missuppfattning som jag vill hjälpa
              till att klarlägga. Det är inte så att man struntar i energikostnaderna
              därför att det är så billigt ändå. Det är faktiskt inte så. Det
              blir väldigt tydligt vid arbetsplatsbesök inom olika delar av
              industrin att energikostnaderna är en mycket viktig faktor, och
              därför ägnar man sig åt att försöka sänka energikostnaderna och
              därmed förbättra sina processer. Det är också väldigt dyrt. Det
              gör att man behöver ha pengar över för att kunna investera i ny
              miljöteknik. Där är det klart att skattesystem och allt annat
              hänger ihop.
            </seg>
            <seg n="bd3a7885">
              Jag vill ändå, herr talman, påtala att det inte är så att svensk
              industri slösar med energin därför att den är billig. Tvärtom,
              det pågår ett stort arbete ute i Sverige.
            </seg>
          </u>
          <note type="speaker" n="67d30df3">
            Anf. 8 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-13d5383bfa6be84d-2" n="f9af333c">
            <seg n="5031ccc2">
              Herr talman! Problemet är att Eva Flyborg nu blandar ihop elintensiv
              industri och övrig industri. Det är lite farligt att göra det.
              Inom elintensiv industri är kostnaderna för energi en väsentlig
              del av produktionskostnaderna. Där har man nog rätt så länge tittat
              på energipriserna för att se vad man kan göra för att effektivisera.
              Men inom övrig industri, där man inte använder så mycket el och
              där el inte är en så stor del av kostnaden, har det gjorts väldigt
              lite. Det har visat sig bland annat att en Volvofabrik i Sverige
              använder dubbelt så mycket energi som en Volvofabrik som gör ungefär
              samma saker i Holland. Det har att göra med att de svenska energipriserna
              har varit jämförelsevis låga.
            </seg>
            <seg n="3822fcdf">
              Nu har det hänt saker de senaste åren som gjort att priserna
              har drivits i höjden. Då är det glädjande och naturligt om industrin
              ser om sitt hus och börjar intressera sig för energikostnaderna.
              Det kanske är det som du har märkt vid dina besök inom industrin.
              I så fall är det efterlängtat, och man får hoppas att de fortsätter
              med det.
            </seg>
          </u>
          <note type="speaker" n="14681871">
            Anf. 9 NILS-GÖRAN HOLMQVIST (s):
          </note>
          <u who="nils-goran_holmqvist_3f0875" xml:id="i-1a7bedfa8154532e-0" n="5139ee14" next="i-39ac87f9bf60113a-0">
            <seg n="739c8f31">
              Herr talman! Vi behandlar nu utgiftsområde 21 Energi. Det gäller
              en fråga som vi ofta diskuterar i den här kammaren, och vi använder
              ungefär samma argument vid varje tillfälle från de flesta partiers
              företrädare. Vi har i dag en ny företrädare för Moderaterna, och
              jag trodde att vi skulle få höra några nya saker som skulle revolutionera
              vår debatt och höja debattklimatet. Men nej, det var samma gamla
              kärnkraftsavvecklingsdiskussion som hans företrädare Mikael Odenberg
              och andra för.
            </seg>
            <seg n="90d5d44f">
              Vi socialdemokrater, Vänsterpartiet och Centerpartiet står bakom
              energipolitiken, och vi har gjort det under många år. Det handlar
              om långsiktighet. Vi träffade den första överenskommelsen 1997,
              som var femårig, och en annan 2002. Vi ser att det har gett goda
              förutsättningar och varit bra för Sverige att vi har haft en långvarig
              överenskommelse på energiområdet, som vi ser ska fortsätta ytterligare.
            </seg>
            <seg n="6e58ce65">
              Vi tycker att energin är viktig för Sverige, och det är viktigt
              att vi har priser som är konkurrenskraftiga. Våra priser är konkurrenskraftiga
              i jämförelse med övriga Europa.
            </seg>
            <seg n="090c395c">
              Vidare ska energipolitiken bidra till att skapa stabila förutsättningar
              för ett konkurrenskraftigt näringsliv och en förnyelse och utveckling
              av den svenska industrin.
            </seg>
            <seg n="6995c281">
              Till Per Bill kan jag, med anledning av den fråga han ställde
              till mig angående Pappers och Metall, säga att vi är goda samtalspartner
              till dem om vår energipolitik, och vi är överens om hur energipolitiken
              framöver ska utvecklas i det här landet. Jag kommer tillbaka senare
              till kärnkraften och dess framtid.
            </seg>
            <seg n="5d5ae794">
              Sveriges elförsörjning ska tryggas genom att energisystemet ska
              baseras på varaktiga, helst inhemska, förnybara energikällor samt
              en effektiv energianvändning. Kärnkraften ska ersättas med effektivisering
              av elanvändning, konvertering av energislag samt en miljömässigt
              acceptabel elproduktionsteknik. I ökande utsträckning ska elförsörjningen
              baseras på förnybara energikällor samtidigt som användningen av
              fossila bränslen ska hållas på låg nivå.
            </seg>
          </u>
          <note n="310ec5dc">
            Utskottets majoritet finner inga skäl för riksdagen att med anledning
            av de motioner som behandlats göra något avsteg från de av riksdagen
            tidigare fattade besluten om energipolitikens inriktning.
          </note>
          <u who="nils-goran_holmqvist_3f0875" xml:id="i-39ac87f9bf60113a-0" n="5139ee14" prev="i-1a7bedfa8154532e-0">
            <seg n="c6c0278c">
              Herr talman! I ett antal motioner har frågan om basindustrins
              energiförsörjning lyfts fram. Enligt utskottets majoritet är en
              av de viktigaste förutsättningarna för konkurrensförmågan hos
              industrin en god tillgång på energi på konkurrenskraftiga villkor.
              Detta betonas särskilt i de mål som fastställts för vår energipolitik.
            </seg>
            <seg n="5bf70a14">
              En av de frågor som kommer upp i och med att vi behandlar energifrågor
              i riksdagen är krav från de borgerliga partierna på att Vattenfall
              ska privatiseras och börsintroduceras.
            </seg>
            <seg n="d40a6b0a">
              Jag läste i Dagens Industri i går att Per Bill och Mikael Odenberg
              hade uttalat sig om hur ineffektiv staten är som företagsledare.
              De tyckte att Vattenfall skulle säljas och privatiseras eftersom
              det vore mycket bättre. Men, Per Bill, varför är det så? Titta
              på de övriga kraftbolagen i Sverige! De är inte mer effektiva
              än vad Vattenfall är. Vattenfall är ännu bättre. Titta på Sydkraft!
              Skulle konkurrensen bli större om Vattenfall börsintroducerades
              och privatiserades? Nej, Per Bill, jag tror inte att det blir
              så.
            </seg>
            <seg n="09a8c729">
              Utskottets majoritet har vid alla tidigare tillfällen avstyrkt
              dessa framställningar, och gör så även nu. Vattenfall är ett viktigt
              företag för staten i det omställningsarbete som vi genomför på
              energiområdet. Vattenfall ska vara statligt. Så länge vi socialdemokrater,
              vänsterpartister och centerpartister står bakom energipolitiken
              kommer Vattenfall att vara statligt ägt.
            </seg>
            <seg n="82abaa29">
              En annan fråga som de borgerliga partierna har en annan uppfattning
              om än majoriteten i utskottet gäller elcertifikat som vi i denna
              kammare beslutade om våren 2003. I ett antal motioner begärs att
              systemet ska avvecklas.
            </seg>
            <seg n="24a09e1a">
              Utskottsmajoriteten vill härvid erinra om att vid behandlingen
              av införande av elcertifikatssystemet framhölls att utskottsmajoriteten
              såg mycket positivt på systemet. Det skulle skapa möjligheter
              för en fortsatt utbyggnad av elproduktionen från förnybara energikällor
              samtidigt som det skulle stimulera marknadsdynamik som i sin tur
              främjar kostnadseffektivitet när det gäller förnybara energikällor.
            </seg>
            <seg n="7f5fa226">
              Herr talman! Enligt de rapporter som vi har fått från Energimyndigheten
              och handläggarna på Näringsdepartementet fungerar denna marknad
              mycket väl. Det finns ett stort intresse även från andra länder
              främst från de nordiska länderna för vårt elcertifikatssystem.
              Jag ser ingen anledning att göra någon omprövning eftersom det
              fungerar mycket väl.
            </seg>
            <seg n="e3bc48ef">
              Herr talman! Då det gäller avvecklingen av kärnkraften förs det
              samtal med industrin. Det är Bo Bylund som har det uppdraget,
              och samtalen förs i en konstruktiv anda. Enligt de uppgifter som
              jag har i dag träffades man senast i måndags för att fortsätta
              diskussionerna. Enligt det uppdrag som Bo Bylund har ska han under
              våren 2004 presentera ett förslag för riksdagen och regeringen
              om hur man ska träffa en uppgörelse med industrin om avveckling
              av kärnkraften.
            </seg>
            <seg n="996c9e3b">
              Vi tre samarbetspartier ska träffa Bo Bylund under veckan för
              att få en rapport om hur det ser ut och om hur det går med diskussionerna,
              om de går framåt eller om de har gått i stå. Jag tycker att det
              ser positivt ut.
            </seg>
          </u>
          <note n="afb23f97">
            Herr talman! Avslutningsvis vill jag yrka bifall till förslagen
            i näringsutskottets betänkande NU3 Utgiftsområde 21 Energi samt
            avslag på samtliga motioner och reservationer.
          </note>
          <note type="speaker" n="3bb9680a">
            Anf. 10 PER BILL (m) replik:
          </note>
          <u who="per_bill_561422" xml:id="i-2684e67e6d3b5030-0" n="7a9a1eb3">
            <seg n="4aa9c9dd">
              Herr talman! Jag är både stolt och nöjd över att företräda klassisk
              moderat energipolitik. Där kommer det inte att bli några stora
              förändringar, det kan jag lova Nils-Göran.
            </seg>
            <seg n="971e4bf3">
              Jag trodde att jag fick svar på frågan om Pappers och Metall,
              men egentligen var det inte så mycket till svar. Tycker Pappers
              och Metall att det är bra att ni fortsätter att samregera i dessa
              frågor med Miljöpartiet, Vänsterpartiet och Centerpartiet och
              att ni vill lägga ned väl fungerande kärnkraftverk?
            </seg>
            <seg n="1b55449b">
              Du ställde en fråga om privatiseringen. Om man bara för över
              ett företag från den statliga sektorn till den privata sektorn
              blir ju inte konkurrensen bättre därför att det ändå finns lika
              många företag på marknaden. Men Vattenfall har ett stort problem.
              Vattenfall är del i en koncern där det ingår ett antal monopol
              som tjänar mycket pengar och ett antal illa skötta statliga bolag
              som ganska ofta tycks behöva nya pengar.
            </seg>
            <seg n="a94767f5">
              I och med att man gillar att tricksa med budgetsystemet använder
              man sig av koncernbidrag. SJ ska nu ha 1,3 miljarder, och tyvärr
              är väl Vattenfall ett av de stackars företag som får vara med
              och betala för regeringens illa skötsel av SJ. Det är det stora
              skälet till att man ska låta Vattenfall bli en del av den privata
              marknaden och få tillgång till det riskkapital som finns där.
            </seg>
          </u>
          <note type="speaker" n="a6eb005a">
            Anf. 11 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-b52e7a9b168d5406-0" n="5139ee14">
            <seg n="7f9e6896">
              Herr talman! När det gäller diskussionen om Pappers, Metall och
              andra industriföreträdare har vi lite olika uppfattning om avvecklingen,
              men vi är överens om att det är viktigt att vi i Sverige har en
              energipolitik som leder till låga energipriser. Det är förutsättningen
              för att Sverige ska kunna ha kvar sin industri. Där har vi ingen
              annan uppfattning än våra kamrater i Pappers, Metall och LO. Den
              enda skillnaden ligger i uppfattningen om avvecklingen.
            </seg>
            <seg n="52141a36">
              Vi för diskussioner, och man är överens med oss. Kan vi hitta
              andra effektiva energisystem som kan konkurrera ut kärnkraften
              har man ingenting emot det. Vi tycker att dessa samtal är konstruktiva.
            </seg>
            <seg n="e6095365">
              När det gäller Vattenfall och koncernbidrag är det inget konstigt
              att det i en koncern finns vinnare och förlorare. I koncerner
              ska man hjälpas åt och se till att hela koncernen mår bra. Du
              skrattar, du, men så är det ju också i de privata koncernerna.
              Titta på ABB och Ericsson där det finns många olika företag! Alla
              dessa företag redovisar inte vinst, utan då betalar man ut koncernbidrag
              därför att man tycker att de företagen är effektiva och bör vara
              kvar.
            </seg>
            <seg n="c2aa4be1">
              Vattenfall är en viktig aktör på marknaden, och det ska vara
              kvar i statligt ägande. Vattenfall blir inte mycket bättre bara
              för att det blir privat. Vattenfall är och ska förbli statligt
              så länge vi tillsammans med våra övriga samarbetspartier regerar
              i det här landet.
            </seg>
          </u>
          <note type="speaker" n="563e9a2b">
            Anf. 12 PER BILL (m) replik:
          </note>
          <u who="per_bill_561422" xml:id="i-2684e67e6d3b5030-1" n="7a9a1eb3">
            <seg n="b155c18a">
              Herr talman! Det har ju gått mode i att bilda koncerner. Just
              nu ägnar sig kommunerna åt detta tricksande. Skattemyndigheterna
              är inte alls särskilt imponerade över att man låter stadsteatrar
              ingå i koncerner med till exempel kommunala elföretag. Man befinner
              sig i en gråzon och ute i tassemarker när man ägnar sig åt sådana
              här saker.
            </seg>
            <seg n="b2e9fb5d">
              Nils-Göran Holmqvist pratade om vissa åsiktsskillnader. Betyder
              det att Pappers och Metall inte vill lägga ned väl fungerande
              energi medan ni vill göra det? Eller betyder det att ni samsas
              kring den klassiska linje 2-politiken som går ut på att man inte
              lägger ned kärnkraftverk förrän det finns alternativ som är konkurrensmässiga?
              I så fall skulle jag vilja säga att vi faktiskt har fått det första
              lilla tillväxtljuset här inne i lokalen i dag. Det betyder i så
              fall att det är långt kvar innan vi stänger nästa kärnkraftverk,
              därför att alternativen prismässigt för tillfället inte har skuggan
              av en chans.
            </seg>
          </u>
          <note type="speaker" n="290396ed">
            Anf. 13 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-b52e7a9b168d5406-1" n="5139ee14">
            <seg n="7c25d2c5">
              Herr talman! När det gäller diskussionen om avvecklingen är det
              så att Pappers och Metall tycker att man inte ska avveckla, och
              vi håller med dem. Vi säger också i våra samtal och i våra överenskommelser
              att vi inte ska avveckla svensk kärnkraft förrän vi har alternativa
              energikällor, och de ska då vara inhemska. Det står i våra överenskommelser,
              där det också står hur vi ska stänga nästa kärnkraftverk. Den
              diskussionen förs.
            </seg>
            <seg n="e7a5249a">
              Anledningen till att vi inte har stängt Barsebäck 2 är att vi
              inte har uppfyllt villkoren i överenskommelsen om att kärnkraften
              ska ersättas med svensk inhemsk energi. Det har vi aldrig hymlat
              om. Det är viktigt att vi kan åstadkomma det innan vi stänger
              Barsebäck 2. Bo Bylunds uppdrag är att se vad vi kan göra med
              alla våra kärnkraftverk som vi har kvar i dag, hur avvecklingen
              ska se ut. Sedan är det eventuellt möjligt att bryta ut Barsebäck
              2 om det visar sig att man inte kommer fram, men det är ju Bo
              Bylunds uppdrag.
            </seg>
          </u>
          <note type="speaker" n="d43dde28">
            Anf. 14 MARIA LARSSON (kd) replik:
          </note>
          <u who="maria_larsson_49fd18" xml:id="i-0bc88c617efefc89-1" n="8a655c9f">
            <seg n="e7439c9d">
              Herr talman! Jag får tacka för betygssättningen från talarstolen
              tidigare över vår brist på spirituella anföranden. Vi får ta detta
              till oss. Men det handlar ju om att vi tvingas recensera samma
              eländiga politik varje år, och då blir det lätt så.
            </seg>
            <seg n="9e6a06da">
              Långsiktighet talade du, Nils-Göran Holmqvist, om. Din bild stämmer
              inte riktigt överens med det man hör när man träffar industrins,
              kraftbolagens och hushållens företrädare. De tycker inte att energipolitiken
              har varit långsiktig. Och det är min grund när jag säger att inte
              heller jag tycker det. Jag tror att den kan göras mycket bättre,
              mycket mer långsiktig och spelbar, förutsatt att man bygger den
              på en större majoritet.
            </seg>
            <seg n="c3b3766c">
              Min fråga är: Är det också Nils-Görans bedömning att energipolitiken
              i det här landet skulle må bra av en bredare uppgörelse rent generellt
              sett som kan hålla över regeringsskiften och annat?
            </seg>
            <seg n="0eb86167">
              Jag har en fråga till. Jag kan konstatera att vi har gått från
              att vara nettoexportör till att bli en nettoimportör. Om det finns
              ett litet uns av självkritik skulle jag vilja fråga: Finns det
              något i er formidabelt bra energipolitik som skulle kunna vara
              värt lite kritik? Vad är det som ni inte har lyckats med efter
              denna hord av framgångsrika beslut som ni har fattat?
            </seg>
          </u>
          <note type="speaker" n="f0589fd2">
            Anf. 15 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-b52e7a9b168d5406-2" n="5139ee14">
            <seg n="5d53bd78">
              Herr talman! Visst, vår energipolitik är långsiktig. Maria Larsson
              kan inte komma och säga annat. Vi har sedan 1997 haft och har
              uppgörelser med ytterligare två partier i Sveriges riksdag. Vi
              har fattat beslut om vår inriktning, att vi ska avveckla kärnkraften
              och hur den ska avvecklas. Vi har haft och har långsiktighet i
              forskning och utveckling. Det tycker jag ger oss en stabil grund
              att stå på. Jag tycker att vi har långsiktighet. Om Maria Larsson
              inte tycker det kan man fråga sig varför hon inte tycker att femåriga
              överenskommelser är långsiktiga. Det är i ungefär det häradet
              man kan komma i sådana här diskussioner.
            </seg>
            <seg n="81336878">
              När det gäller frågan om majoriteten välkomnar vi självklart
              flera partier som är intresserade av att vara med i de konstruktiva
              diskussionerna om svensk energi i framtiden. Maria Larsson och
              hennes parti, Folkpartiet och andra har varit med, men man hoppade
              av på grund av att man inte ville vara med och ta ansvar för svensk
              energipolitik. Men ni är självklart hjärtligt välkomna om ni har
              omprövat ert beslut och vill vara med och forma den kommande energipolitiken
              under 2000-talet.
            </seg>
            <seg n="5e1e3930">
              Visst, det finns alltid saker och ting i en överenskommelse som
              man kan säga att man kunde ha gjort mycket bättre, men jag tycker
              att vår energipolitik för närvarande är rätt bra. Som jag sade
              kan den bli bättre, men jag tycker att den är det optimala som
              finns just nu i alla fall.
            </seg>
          </u>
          <note type="speaker" n="aa4f7eec">
            Anf. 16 MARIA LARSSON (kd) replik:
          </note>
          <u who="maria_larsson_49fd18" xml:id="i-0bc88c617efefc89-2" n="8a655c9f">
            <seg n="5e94bde5">
              Herr talman! Det är ganska mycket som vi tycker olika om. Vi
              tycker olika om långsiktigheten. Mina åsikter stämmer därvidlag
              bättre överens med det som industrin säger, med det som kraftbolagen
              säger och med det som hushållen säger. De upplever inte den långsiktighet
              som vi nu hör pläderas för.
            </seg>
            <seg n="5913ae93">
              Det var inte mycket till självkritik som fanns. Det var det optimala
              läget som rådde inom energipolitikens område. Jag tycker att det
              är lite trist att höra att man faktiskt inte kan erkänna det som
              har gått snett.
            </seg>
            <seg n="2519cd7d">
              Det är inget bra läge som vi befinner oss i med kärnkraften för
              närvarande. Det är ett osäkert läge som skapar en osäkerhet hos
              industrin. När det gäller kraftvärmen har vi fått vänta oerhört
              länge på den nya beskattningsreduktionen. Det har gjort att vi
              inte har byggt ut på det sätt som skulle ha kunnat ske i det här
              landet. Det hade gett oss helt andra möjligheter där vi står i
              dag.
            </seg>
            <seg n="3058ddf4">
              När det gäller fjärrvärmen har det varit mycket hattande. De
              åtgärder som har satts in för energisparandet har inte gett särskilt
              mycket. Det har varit en hattighet i systemet. Jag exemplifierade
              med bidragen till hushållen för att byta från direktverkande el.
              De har funnits ett år, sedan har de tagits bort, sedan har de
              införts igen och sedan tagits bort ett evigt hattande. Och det
              finns inte ett litet uns av självkritik. Det är bara att beklaga,
              men det blir som i så många tidigare debatter, att vi står här
              och tycker olika om energipolitiken. Min ingång var att här skulle
              det behövas ett lite förnyat synsätt från majoritetens sida och
              en vilja till en bredare uppgörelse. Då kan man naturligtvis inte
              bjuda med armbågen som man gjorde vid de förhandlingar som tidigare
              var för handen, där man faktiskt inte eftersträvade en bredare
              uppgörelse utan ville skärma av parti efter parti.
            </seg>
          </u>
          <note type="speaker" n="fc37b6bf">
            Anf. 17 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-b52e7a9b168d5406-3" n="5139ee14">
            <seg n="48ba78ee">
              Herr talman! Egentligen finns det inte så mycket mer att säga
              än det som vi har sagt tidigare. Vi har inte bjudit in er med
              armbågen, och vi har inte stött ut er. Det var ju ni själva som
              tog avstånd och inte ville vara med i de diskussioner som fördes
              kring hur vi skulle avveckla svensk kärnkraft. Stora delar av
              den här kammaren har varit och är överens om att kärnkraften ska
              avvecklas, men det som vi förde diskussioner om var hur den ska
              avvecklas. Det var vid de diskussionerna som ni klev av.
            </seg>
            <seg n="b43c97a1">
              När det gäller kraftvärme och kraftvärmebeskattningen har vi
              i vårt parti och i utskottet varit de som har drivit frågan om
              att kraftvärmebeskattningen ska tas bort. Vi har då haft att övertyga
              våra partikamrater i andra utskott om hur viktigt det är. Till
              slut har vi lyckats att övertyga dem. Nu tas kraftvärmebeskattningen
              bort, och vi ser att det blir möjligt att börja göra stora investeringar
              i södra Sverige där det behövs ny kraft för att få balans. Vi
              kan se att Göteborgs energi och Sydkraft i Malmö nu börjar ansöka
              om att få bygga. Vi ser att det förs sådana diskussioner i industrin
              att man kommer fram till nya kraftslag att använda.
            </seg>
            <seg n="55826f57">
              Sedan kan jag säga till Maria Larsson att vi ger signalen, som
              du frågade efter förut, att det är viktigt att gasledningar byggs
              uppåt Mellansverige så att vi kan se till att kraftvärmen ökar
              sin bredd där. Det ser jag positivt på.
            </seg>
          </u>
          <note type="speaker" n="15af5ea9">
            Anf. 18 EVA FLYBORG (fp) replik:
          </note>
          <u who="eva_flyborg_98fa85" xml:id="i-0e4e86f61bb2f4a0-3" n="6fb6064f">
            <seg n="ff997a6c">
              Herr talman! Det har talats om koncernbildningar och skatteplaneringar.
              Jag tycker att det är en helt underbar diskussion. Till och med
              i min egen hemstad, Göteborg, har man också bildat koncerner för
              att slussa pengar från det ena till det andra. Nu är vi uppe i
              regeringen och tassar och de gör samma sak, Näringsdepartementet
              och Finansdepartementet i skön förening. Det är en fin vision.
            </seg>
            <seg n="13ce359c">
              Herr talman! Nils-Göran Holmqvist säger att det är samma gamla
              klagovisa från oppositionen. Ja, det är ju samma gamla energipolitik
              som råder från majoritetens sida. Man tycks ha tryckt ned repeat
              -knappen redan 1980, och sedan kör man samma sak: Kärnkraften
              måste bort.
            </seg>
            <seg n="6fa99356">
              Nils-Göran Holmqvist säger också att han står bakom energipolitiken.
              Han står även bakom svenska folket, herr talman, långt bakom.
              7580 % av svenska folket vill ju ha kvar eller till och med utveckla
              kärnkraften. Det är verkligen att stå långt bakom svenska folket.
            </seg>
            <seg n="7c9a4bc2">
              Jag har en liten fråga: Hur känns det egentligen att tillhöra
              en så liten extremistgrupp eller sekt, kanske man skulle kunna
              kalla det, i svensk energipolitik och i den här frågan?
            </seg>
          </u>
          <note type="speaker" n="a119a031">
            Anf. 19 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-b52e7a9b168d5406-4" n="5139ee14">
            <seg n="0a2a63c2">
              Herr talman! Jag känner inte att jag tillhör någon liten sekt.
              Jag känner att vi i vår rörelse är överens om hur svensk kärnkraft
              ska avvecklas. Jag känner också att jag har flera med mig. Centerpartiet
              och Vänsterpartiet är överens med mig. De känner nog samma sak
              i sina partier. Det vi nu håller på med är viktigt.
            </seg>
            <seg n="b7df197f">
              När vi nu ska avveckla svensk kärnkraft ska vi också se till
              att vi får in svensk förnybar elenergi. Det är om detta diskussionen
              förs. Vad är det vi ska ha i stället? Vi pekar på att det är biobränsle
              och gas som ska användas i vårt energisystem. Det är viktiga signaler
              där vi talar om att det är viktigt att vi använder detta hos oss.
              Det är det budskap som jag alltid ger när jag är ute och diskuterar
              med mina partikamrater och övriga om hur energisystemet ska se
              ut i framtiden.
            </seg>
            <seg n="895898ca">
              Vi är ingen liten sekt, men Eva Flyborg tycker kanske att hon
              tillhör en liten sekt. Det är möjligt.
            </seg>
          </u>
          <note type="speaker" n="2ba93cff">
            Anf. 20 EVA FLYBORG (fp) replik:
          </note>
          <u who="eva_flyborg_98fa85" xml:id="i-0e4e86f61bb2f4a0-4" n="6fb6064f">
            <seg n="37da8616">
              Herr talman! Jag har aldrig hört talas om en liten sekt som har
              haft 7580 % av hela svenska folket bakom sig, men om det är definitionen
              från regeringens sida förstår jag att det är därför man har problem.
            </seg>
            <seg n="2ca78fbe">
              I vår rörelse är man överens, säger Nils-Göran Holmqvist. Ja,
              inte så himla mycket. Vi har hört tunga fackliga företrädare och
              hela förbund gå ut och säga att vi inte kan avveckla kärnkraften.
              Ni vet väl egentligen också att det är så.
            </seg>
            <seg n="caf44ad0">
              Vi ska använda svenska förnybara energiråvaror, säger Nils-Göran
              Holmqvist. Ja, herr talman, torv ska tydligen ingå i de här förkättrade
              elcertifikaten. Torv är inte förnybart enligt FN:s definitioner,
              utan det är att betrakta som ett fossilt bränsle. Även där lutar
              ni er mot mer fossila bränslen.
            </seg>
            <seg n="d1445018">
              Ska man tolka Socialdemokraterna positivt kommer vi inte att
              avveckla kärnkraften över huvud taget. Björn Rosengren talade
              på sin tid om 40 år. Då fick han bannor av Göran Persson och sade
              att det kanske inte var mer än 5 år. Vi kanske ska välja att tolka
              Socialdemokraterna positivt.
            </seg>
            <seg n="9ac6780c">
              Jag har en sista fråga. Är det tänkt att importerad olje- och
              kolkraft ska driva den nya 3 G-tekniken, Nils-Göran Holmqvist?
              Som det är nu räcker inte den svenska produktionen till det. Vår
              egen miljövänliga elproduktion med vattenkraft och kärnkraft till
              exempel räcker inte till detta. Ska man i så fall också märka
              mobilerna med en liten dekal där det står: Drivs av fossilkraft.
              Det kanske kunde vara en idé.
            </seg>
          </u>
          <note type="speaker" n="957acf04">
            Anf. 21 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-b52e7a9b168d5406-5" n="5139ee14">
            <seg n="07fb5c15">
              Herr talman! Jag ska inte gå in på om de ska märkas eller inte.
              Vi i vårt land ska se till att vi har förnybara energikällor.
              Vi ska se till att de utvecklas i den takt som behövs och att
              vi bygger fler kraftvärmeverk som drivs av biobränslen och gaskombi.
              Detta ska vi använda tills vi hittar fler förnybara energikällor.
              Solkraft och vätgas är någonting som kommer. Det finns mycket
              forskning, men det tar tid innan dessa metoder är möjliga att
              omvandla till produktion. Därför är detta det steg vi använder.
            </seg>
            <seg n="3aa54c98">
              Sedan har vi detta med import av brunkolsbaserad energi. Även
              om Sverige kör med alla sina kärnkraftverk och all sin elproduktion
              måste vi importera i alla fall. De här länderna har ju samma krav
              som Sverige att man måste minska sina CO2-utsläpp. Vi har en överenskommelse
              i EU om att vi ska minska våra CO2-utsläpp. Det innebär att de
              här länderna också måste ställa om sina energisystem. De kan inte
              stå kvar på ruta ett. De måste vidta samma åtgärder som vi vidtar
              i det här landet.
            </seg>
          </u>
          <note type="speaker" n="e5228a09">
            Anf. 22 LENNART BEIJER (v):
          </note>
          <u who="lennart_beijer_79902a" xml:id="i-0824fbaf932de026-0" n="73055012">
            <seg n="4a6ccbca">
              Herr talman! Det kanske är lite övermaga att säga detta, men
              jag tycker ändå att man kan påstå att vi har en mycket framgångsrik
              energipolitik i det här landet. Det har vi möjligen olika uppfattningar
              om, men jag tycker ändå att det blir mer och mer klart att det
              är på det sättet. Användningen av olja minskar och andelen förnybar
              el ökar. Vi ser nu också en tendens till utplaning av elanvändningen
              i Sverige, Finland och Norge.
            </seg>
            <seg n="59833959">
              De gröna certifikaten driver på intresset att investera i förnybar
              elproduktion. Massaindustrin rustar sina anläggningar dels för
              att ta vara på möjligheten till certifikat, dels för export av
              el till nätet.
            </seg>
            <seg n="6f509a1e">
              Den balans som vi nu har fått mellan tillgång och efterfrågan
              på el i det här landet har också gjort att vi har fått ett ökat
              intresse för kraftvärmeproduktion. Den balansen fanns inte tidigare
              utan har uppnåtts de senaste åren.
            </seg>
            <seg n="46a17d60">
              Vi håller på att upprätta avtal med industrin om att få ännu
              mer fart på energieffektiviseringen. Här gäller det att hitta
              lösningar och avtal som gör att det finns ett intresse från båda
              hållen.
            </seg>
            <seg n="f485d9fd">
              Utsläppshandeln har nämnts här förut, och den är väldigt viktig
              för att få ned koldioxidutsläppen i hela Europa. Den försöksperiod
              som nu kommer ska användas för att se hur det här egentligen kan
              fungera på det bästa sättet. Det gäller att se till att vi får
              kostnadseffektiva investeringar. Varje krona som satsas måste
              verkligen vara effektiv för att få bort koldioxiden. Vi vet ju
              att den svenska tunga industrin är ganska effektiv i det här avseendet,
              men en stor del av den europeiska industrin har inte kommit så
              långt.
            </seg>
            <seg n="bd51804f">
              Den diskussion som pågår med kraftindustrin är ju viktig. Skulle
              vi komma ifrån de gamla låsningarna och se till att politik och
              industri drar åt samma håll skulle vi vinna väldigt mycket. Då
              skulle man kunna gå in för att diskutera effektivare elanvändning.
              Man kunde diskutera utfasning av olja och kol och naturligtvis
              också kärnkraft på ett annat sätt än vad vi kanske har gjort fram
              till nu. Att få den sortens överenskommelse vore kanske det största
              framsteget av alla. Det är jobbigt och dyrt att styra en utveckling
              enbart med politiska beslut.
            </seg>
            <seg n="936b859d">
              Herr talman! Det finns, som sagt var, fläckar även på solen.
              Jag vill ta upp ett problem, nämligen att samtidigt som vi är
              duktiga på att ta bort olja ur systemet i Sverige skapar vi faktiskt
              problem, åtminstone för en liten del av industribranschen. Jag
              tänker naturligtvis på träskiveindustrin. Träskiveindustrin använder
              skogsråvaran sågspån för sin produktion, och värmeverken är mycket
              intresserade av att använda sågspån. Det är ett näpet och behändigt
              material att använda när man ska producera värme och el. För varje
              krona som vi höjer elpriset går också sågspånspriset upp. Det
              är självklart att värmeverken har en större betalningsförmåga
              än vad industrin har i det här avseendet.
            </seg>
            <seg n="aba70a5b">
              Den här frågan är som bekant uppe i utskottet, och vi får väl
              behandla den ytterligare till våren.
            </seg>
            <seg n="b2fcd154">
              När vi blir klara över de här konsekvenserna, som kanske inte
              är så svåra att se från början, måste man naturligtvis kompensera
              en industri som är viktig för landet så att den klarar de nya
              påfrestningar som vår i och för sig mycket goda och ambitiösa
              energipolitik har fört med sig.
            </seg>
            <seg n="da017cfd">
              Herr talman! Det är också mycket intressant att läsa motionerna
              från de borgerliga partierna. Man kan nämligen notera en viss
              anpassning till den långsiktiga energipolitik som förs. Framför
              allt tycker jag att det gäller för Kristdemokraterna. Man har
              både i motioner och i Maria Larssons anförande här kunnat notera
              att Kristdemokraterna väldigt mycket är på väg att närma sig majoriteten
              i energiomställningsfrågorna. Kristdemokraterna vill bland annat
              ha ett ekologiskt hållbart energisystem, avveckla kärnkraften
              och bygga bort direktverkande el i boendet. Med den här utvecklingen
              från Kristdemokraternas sida är de nog snart välkomna i majoritetens
              breda famn, och det vore kanske inte så dumt.
            </seg>
            <seg n="6bf10a89">
              Något som kanske inte är lika bra men som är spännande att höra
              är diskussionen från både Folkpartiet och Kristdemokraterna om
              elmarknaden. Det pekas i skrivningarna på att det varit högre
              elpriser och risk för effektbrist. Man kan mellan raderna läsa
              att man är osäker på om avregleringen av elmarknaden verkligen
              är så bra. Det talas om ett importnetto och om att det inte görs
              investeringar i ny elproduktion på grund av att det finns en osäkerhet.
            </seg>
            <seg n="9e90f8ae">
              Det är ju så att elpriset fortfarande är så lågt att det är svårt
              att få till stånd investeringar, och det är så det blir på en
              marknad som når balans. Man kunde nu hoppas på att på något sätt
              få till stånd investeringar, men det är bara under en liten del
              av året en månad eller kanske inte ens det som vi har för liten
              elproduktion i vårt land. Det är klart att det är svårt att få
              till stånd investeringar i en anläggning som används bara under
              en månad. Det är naturligtvis detta som gör att man i stället
              tillgriper import för att lösa problemen.
            </seg>
            <seg n="0eedac89">
              Det är också mycket intressant att läsa om att både Kristdemokraterna
              och Miljöpartiet vill ha en höjd ambitionsnivå vad gäller andelen
              förnyelsebar el eller energi över huvud taget. Båda partierna
              säger att de vill höja andelen förnyelsebar energi med 25 terawattimmar
              fram till 2010.
            </seg>
            <seg n="d11f49c4">
              Detta är ju jättebra! Vi får kritik för att vi kanske har tagit
              till för mycket när vi talar om 1012 terawattimmar. Jag vill bara
              fråga ledamöterna från de här partierna hur de egentligen kommit
              fram till sin siffra. Också EU har kommit fram till denna nivå,
              men i EU:s beräkningar ingår även utbyggnad av ett par av de orörda
              älvarna. Är verkligen Miljöpartiet och Kristdemokraterna beredda
              att vidta så drastiska åtgärder?
            </seg>
            <seg n="953e7176">
              Herr talman! Vi har i energifrågor som vanligt får man väl säga
              förslag från Moderaterna och Folkpartiet om att sälja ut statliga
              Vattenfall. De här partierna brukar normalt oja sig över att svenska
              företag köps upp av utländska, men på energisidan är man beredd
              att sälja Vattenfall. Jag undrar lite grann vem som ska köpa Vattenfall.
              Vi anser att konkurrensen på elmarknaden är för dålig. Vi är lite
              skeptiska till att den skulle bli bättre om Vattenfall säljs ut.
            </seg>
            <seg n="14d0b5f1">
              Nej, jag tror att detta är en väldigt felaktig linje, oavsett
              vad man tycker om statligt ägande. Vi behöver nog en stor spelare
              på elmarknaden som både i Sverige och i norra Europa i övrigt
              kan matcha andra stora elbolag.
            </seg>
          </u>
          <note n="2c081b9d">
            Med detta, herr talman, yrkar jag bifall till alla förslag i
            betänkandet.
          </note>
          <note type="speaker" n="6f410592">
            Anf. 23 ÅSA TORSTENSSON (c):
          </note>
          <u who="asa_torstensson_08c4f6" xml:id="i-09c069eed354d1fe-0" n="f7f93506">
            <seg n="de63104c">
              Herr talman! I helgen blåste det i Sverige, i stora delar av
              landet tydligen mer än vanligt. Träd föll omkull i sådan utsträckning
              att det ute i skogen återigen ser ut som ett plockepinnspel. Detta
              fick till följd att tusentals människor återigen blev utan ström.
              Återigen är också det begrepp som många uppgivet använder. Just
              nu sitter ett antal eldistributörer runtomkring i landet och funderar
              över om det var en osedvanligt ovanlig nordanvind som svepte över
              Sverige en vinternatt i december.
            </seg>
            <seg n="084713ad">
              I morgon, herr talman, startar kärnkraftsreaktorn Barsebäck 2
              efter att ha tvingats vara avstängd ett halvår på grund av ett
              läckage som det varit svårt att finna orsaken till. Herr talman!
              Det låter som om ingredienserna i den svenska energipolitiken
              är sig lika. Det är samma frågeställningar som under de senaste
              åren har varit uppe till debatt inte så förvånande, bara tråkigt,
              beklämmande och lite tröttsamt.
            </seg>
            <seg n="b72a7aad">
              Också dagens energibetänkande innehåller naturligtvis alla tidigare
              ingredienser: kärnkraftskramarna och vindkraftsmotståndarna som
              vill bygga ut kärnkraften och förhindra storskalig vindkraftsutbyggnad,
              de som blundar för de långsiktigt hållbara miljöåtaganden som
              vi har och som inte ser några problem med ålderdomliga kärnkraftverk
              som är stillastående i flera månader utan att problemet kan identifieras
              och vilkas kärnavfallsförvaring ingen lösning har.
            </seg>
            <seg n="d0f44526">
              Men, herr talman, en mycket central fråga i den långsiktiga energipolitiken
              är just avvecklingen av kärnkraft, och därför tänker jag träget
              stå här och redovisa de steg som undan för undan tas just för
              att utveckla svensk energipolitik till ett hållbart system och
              för att möta det som svenska folket har beställt, och trots att
              det finns många som väljer att fortsätta att gräva verbala skyttegravar
              à la 70-talets kärnkraftsdebatter.
            </seg>
            <seg n="18d88e78">
              Den andra stommen i den långsiktiga politiken är tillförsel av
              elproduktion från förnybar energi, och den tredje är en effektivisering
              av elanvändningen. Därför är svaren till viss del desamma som
              tidigare redovisats. Men trots att jag riskerar att betecknas
              som naiv ser jag med optimism på framtiden eftersom vi nu lägger
              pusselbit på pusselbit för att det långsiktigt hållbara systemet
              ska ta ytterligare steg framåt den närmaste tiden.
            </seg>
            <seg n="6e1f87a3">
              Barsebäcksreaktorn som i dag är tvångsavstängd och har varit
              det i bortåt sex månader ska liksom Barsebäck 1 prioriteras för
              en stängning en gång för alla. B 2:an ingår nu i den förhandling
              som pågår mellan staten och kraftindustrin, den förhandling som
              har till syfte att genomföra kärnkraftens avveckling med kraftindustrin
              involverad i ett långsiktigt och framåtsyftande energisystem.
              Detta ser jag som mycket spännande och nydanande, på ett sätt
              som, om viljan finns och kommer att finnas, innebär stora möjligheter
              till en långsiktighet i energipolitiken med gemensamt mål att
              nå ett miljömässigt hållbart samhälle vad avser energipolitiken.
            </seg>
            <seg n="b2cb0fcd">
              Jag tycker att detta är en mycket spännande utmaning, trots att
              jag får ta risken att betraktas som naiv. Jag har förhoppningar
              på kraftindustrins intresse av att vara aktiv i den framtida energipolitikens
              stora utmaningar och utveckling, allt i syfte att både nationellt
              och internationellt vara pådrivande för en god miljö byggd på
              förnybar energi.
            </seg>
            <seg n="e2c590e2">
              För, herr talman, jag kan aldrig tro att det kan vara 2000-talets
              kraftindustris mening att backa in i framtiden med kärnkraften
              som en miljömässigt tickande bomb om halsen, den kärnkraft som
              man ständigt ska försvara men vars avfall man inte kan förvara.
            </seg>
            <seg n="f710a2f2">
              Nej, herr talman, jag har stora förväntningar om att kraftindustrin
              ska bli en aktiv part i det stora uppdrag som bland annat Centerpartiet
              driver på och om att Sverige ska bli ett föregångsland vad gäller
              omställningen till hållbar utveckling. Det är därför Centerpartiet
              också sätter miljöfrågorna högst upp på dagordningen för EU:s
              framtida politik. Miljö- och energifrågorna stannar inte vid nationsgränsen,
              och kraftbolagens intressen stannar inte heller vid nationsgränsen.
            </seg>
            <seg n="7e480bc2">
              Herr talman! Vindkraften har naturligtvis en stor roll i den
              här energiomställningen. Vindkraften omfattas också av det system
              med gröna elcertifikat som infördes i maj i år. Med ett certifikatsystem
              fasar vi undan för undan in förnybar energi i Sverige. Det finns
              också ett miljöbonussystem riktat speciellt till vindkraften.
            </seg>
            <seg n="e27774f0">
              Det nationella planeringsmålet i Sverige är en årlig produktion
              på 10 terawattimmar år 2015. Det här målet ska ses som ett förtydligande
              av vindkraftens roll i svensk energipolitik, och därmed också
              synliggöra vindkraften i den fysiska planeringen och vid tillståndsprövningen.
              Det är därför det är beklämmande och oacceptabelt att se med vilken
              tröghet som just tillståndsgivningen drivs ute i kommunerna och
              hos länsstyrelserna. Icke desto mindre är det just denna verklighet
              som vindkraftsintressenterna står inför, och det får inte bli
              en blockering som leder till onödiga fördröjningar av nya etableringar
              som i sig också är av riksintresse.
            </seg>
            <seg n="7b4dbfbb">
              Herr talman! Det bästa och mest miljömässiga alternativet avseende
              energi är dock den energi som aldrig används. Därför är arbetet
              med att stimulera en effektivare energianvändning och att stimulera
              användning av befintlig energieffektiv teknik viktig. Forskning
              och utveckling har ett givet uppdrag i den långsiktiga energipolitiken.
              Därför har också resurser avsatts till forskningen inom ramen
              för den långsiktiga energipolitikens program. Här kommer forskning
              och praktisk tillämpning av energi och drivmedelsframställning
              ur till exempel skogsråvara att få betydelse framöver. Det här
              är också en spännande utveckling där inhemska råvaror, såväl spannmål
              som skogsråvara, kommer att på ett aktivt sätt inkluderas och
              spela en utvecklande roll i svensk energi och drivmedelspolitik
              framöver.
            </seg>
            <seg n="3ff36926">
              Betänkandet berör, som jag även inledningsvis nämnde, behovet
              av att säkra elförsörjningen trots att nordanvinden kan komma
              loss en höstdag i Sverige. Avbrott som beror på dåligt underhåll
              eller händelser som kan förutses är oacceptabla. Det är naturligtvis
              viktigt att förstå att det inte alltid går att få en helt störningsfri
              elförsörjning, trots min raljanta ton om att det brukar blåsa
              om höstarna. Då är det viktigt att veta om de störningar som vi
              drabbades av i helgen hade kunnat förhindras.
            </seg>
            <seg n="015a61c5">
              Branschen har och kommer fortsatt att ha ett stort ansvar när
              det gäller att lösa problem med leveransavbrott. Samhällets karaktär
              i dag präglas av ett starkt elberoende, och det kommer att fortsättningsvis
              öka. Därför är det viktigt att det ständigt vidtas åtgärder för
              att minimera sårbarheten och att fungerande reservkraftslösningar
              finns.
            </seg>
            <seg n="5755c1d2">
              Herr talman! Jag ställer mig bakom betänkandet NU3 i dess helhet.
            </seg>
          </u>
          <note type="speaker" n="589a290c">
            Anf. 24 BÖRJE VESTLUND (s):
          </note>
          <u who="borje_vestlund_7895a4" xml:id="i-fb8dc36c0a882966-0" n="0859ac43">
            <seg n="3fdf55b9">
              Herr talman! Jag vill först säga att jag instämmer i utskottets
              förslag. Det är så att det finns en reservation på det här området
              som man kunde tänka sig att jag skulle ha kunnat instämma i, men
              den handlar om något helt annat än det jag har skrivit i min motion.
            </seg>
            <seg n="589b2d41">
              Skälet till att jag har skrivit den här motionen är att jag bor
              i Kista, närmare bestämt i Akalla, och var med om ett ganska stort
              elavbrott. I handlingarna och i betänkandet står det felaktigt
              att det var 50 000 som blev drabbade. Det var 100 000 som blev
              drabbade. Det är lika många som jobbar där som det är människor
              som bor där.
            </seg>
            <seg n="a8c02238">
              Det här var naturligtvis en chock för oss som bodde där, och
              jag ska återkomma lite grann till det. Jag blev dock väldigt stärkt
              i min uppfattning: Här måste man vidta åtgärder. Det är väldigt
              mycket hoppas på och förutsätter att i betänkandet. Och man kan
              väl tänka sig att man skulle kunna hantera en fråga så här, om
              inte samma sak hände gång på gång. Därvid blir jag lite frågande.
              Nu har vi varit med om så stora avbrott så många gånger. Ändå
              är det så att man för samtal, man hoppas och förutsätter men de
              skarpa förslagen kommer inte på bordet.
            </seg>
            <seg n="09d2bde8">
              Jag tycker att man måste se till vad det här är. Jag kan tycka
              att det är lika allvarligt om det är tio människor och 28 kor
              som råkar illa ut som om det är 100 000 människor, eller i allra
              värsta fall som i Sydsverige 1 ½ miljon människor som drabbas.
              Det är lika allvarligt att våra viktiga infrastruktursystem inte
              fungerar.
            </seg>
            <seg n="60dca874">
              Låt mig berätta lite ur det verkliga livet om vad som händer
              i sådana här situationer.
            </seg>
            <seg n="00236dfb">
              I just Akalla, där jag bor, finns det väldigt många höghus, och
              praktiskt taget alla hus har hiss. Det har inneburit att många
              människor har valt att bosätta sig där just för att det finns
              hiss. Man kan leva ett ganska bra liv som handikappad eller gammal.
              Man klarar sig själv, och man behöver inte ha hjälp av samhället.
              Sedan kommer elavbrottet, och ingenting fungerar. Helt plötsligt
              blir man totalt handikappad. Man kan inte få hjälp med någonting.
              Man har inte haft kontakt med socialtjänsten för att få hjälp
              med att handla och att klara sina dagliga behov, och man kanske
              inte ens har anhöriga på så nära håll att man klarar det här.
            </seg>
            <seg n="fe24bccb">
              I det här fallet ringde en kvinna som är gravt handikappad till
              mig. Hon sitter i rullstol, men hon klarar sig faktiskt själv.
              Jag förstår inte hur , men hon klarar sig alltså själv. Hon sade
              att hon hade ringt till nätbolaget och sagt att hon inte visste
              hur hon skulle klara sig. Hon visste inte varifrån hon skulle
              få hjälp. Då säger de: Skaffa ett reservaggregat!
            </seg>
            <seg n="00bb0335">
              Det var naturligtvis dumt av energibolaget att uppmana henne
              att skaffa ett reservaggregat, för då måste hon ju först få upp
              reservaggregatet, och jag tror hon bor på åttonde våningen, och
              sedan dessutom förvara diesel på balkongen det kanske inte är
              vad man rekommenderar precis.
            </seg>
            <seg n="712cb9d1">
              Det här visar att vi är väldigt sårbara. Framför allt tycker
              jag att vi ska påpeka detta: Nätet kan man inte välja. Det hjälper
              inte hur mycket reservkraft vi har. Det är ändå så att om inte
              nätet fungerar så kan vi inte välja någon annan leverantör. Nätet
              finns det bara ett av.
            </seg>
            <seg n="dc42aabc">
              Därför, herr talman, hoppas jag att framtida utlåtanden på det
              här området har fler skarpa och tydliga krav mot nätbolagen, så
              att vi kan ha en bättre ordning i framtiden och så att min goda
              vän i Akalla inte behöver installera ett reservaggregat på balkongen.
              Jag tycker att det skulle vara upprörande om hon skulle behöva
              göra det.
            </seg>
          </u>
          <note type="speaker" n="5405ce12">
            Anf. 25 NYAMKO SABUNI (fp):
          </note>
          <u who="nyamko_sabuni_fae1bc" xml:id="i-336b5073a10c7409-0" n="4671d02e">
            <seg n="d12aa7b7">
              Herr talman! Under euro-folkomröstningen försäkrade regeringspartiet
              och andra ja-partier väljarna om att vid ett nej skulle det ta
              väldigt lång tid innan vi kunde ompröva vårt beslut. På en direkt
              fråga vad lång tid betydde sade man: Tidigast 2013. Det betyder
              tio år. Tio år anses vara en lång tid i det sammanhanget.
            </seg>
            <seg n="f776a053">
              Det är 23 år sedan man fattade beslutet om kärnkraften. Herr
              talman! En dam ska inte avslöja sin ålder, men jag måste säga
              att jag var bara elva år gammal. 23 år senare, som ung kvinna,
              mamma och beslutsfattare tvingas jag leva med ett beslut som fattades
              under en helt annan tid och under andra omständigheter än de vi
              lever i. Som ung kvinna, mamma, beslutsfattare och väljare vill
              jag ha möjligheten att ompröva gamla beslut.
            </seg>
            <seg n="84c848b4">
              På en direkt fråga till statsministern om vad som skulle kunna
              föranleda en ny folkomröstning om euron sade han: När vi har nya
              fakta på hand. Men det är ju det vi har haft i många år nu när
              det gäller kärnkraften.
            </seg>
            <seg n="c33f36b9">
              Den tekniska utvecklingen har gjort att kärnkraften är säkrare
              och miljövänlig. Den håller för alla de regler vi har satt upp
              här i Sverige. Därmed inte sagt att kärnkraften är bara säker,
              att den inte medför risker. Men det finns inget energislag som
              inte för med sig risker. Frågan är hur vi på bästa sätt kombinerar
              nyttan med riskerna. Där är kärnkraften ett av de energislag som
              är överlägsna.
            </seg>
            <seg n="e11bebd7">
              Vi lever i en globaliserad värld. Vi är med i en union. Vi vet
              och erkänner att de beslut vi fattar i Sverige, den politik vi
              bedriver när det gäller energi påverkar inte bara oss här i Sverige.
              Den påverkar också vår omvärld.
            </seg>
            <seg n="96eb09bb">
              Beslut om avvecklingen har efterträtts av en utveckling som gjort
              oss än mer beroende av kärnkraften. I dag vill tre fjärdedelar
              av alla röstberättigade behålla kärnkraften eller till och med
              utveckla den.
            </seg>
            <seg n="ddb58433">
              Herr talman! Vår motion N261 har avslagits, också av de andra
              borgerliga partierna. Andemeningen i motionen är att en förnyad
              och moderniserad energipolitik måste ta sin utgångspunkt i dagens
              verklighet, inte gårdagens. Den nya generationen delar inte den
              äldre generationens perspektiv, men den yngre generationen kommer
              att vara de som i högre utsträckning får leva med effekterna av
              dagens politik.
            </seg>
            <seg n="8b3c628d">
              Vårt mål med motionen är att lagen om avveckling av kärnkraften
              ska upphöra, precis det som står i reservation 4. Jag nöjer mig
              med att yrka bifall till reservation 4.
            </seg>
          </u>
          <note type="speaker" n="dddd339f">
            Anf. 26 LENNART BEIJER (v) replik:
          </note>
          <u who="lennart_beijer_79902a" xml:id="i-0824fbaf932de026-1" n="73055012">
            <seg n="6f5b63c6">
              Herr talman! Nyamko Sabuni tar upp den gamla slitna frågan om
              att det är 23 år sedan vi hade kärnkraftsomröstning. Vi har hört
              det förut. Nu vill jag säga att vi inte hänvisar så mycket till
              folkomröstningen för 23 år sedan utan vi hänvisar faktiskt till
              1997. Det är inte så många år sedan. Vi har dessutom ett beslut
              som är ännu senare, från 2002.
            </seg>
            <seg n="5ba4f58a">
              Vad det handlar om är att vi försöker få ett robust energisystem.
              Vi är just nu inne på att försöka komma till ett avtal med svensk
              kraftindustri på samma sätt som politiken gör och har gjort i
              Tyskland. Jag tycker därför att man i det här fallet ska glömma
              bort folkomröstningen och i stället försöka diskutera de direkta
              frågorna.
            </seg>
            <seg n="f81e7783">
              Eftersom jag inte fick några svar på mina frågor förut kan jag
              fråga Nyamko Sabuni: Tycker även Nyamko Sabuni att det skulle
              vara en aggressiv och offensiv politik för att få ett robust energisystem
              i Sverige att sälja ut Vattenfall?
            </seg>
          </u>
          <note type="speaker" n="1756f433">
            Anf. 27 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-336b5073a10c7409-1" n="4671d02e">
            <seg n="0016d282">
              Herr talman! Jag anser att det viktigaste i energipolitiken är
              att vi kan täcka de energibehov vi har i Sverige. Då är det inte
              viktigt vem som producerar energin. Det behöver inte vara staten.
              Det kan vara privata aktörer. Finns det en privat aktör som vill
              köpa Vattenfall är det helt okej för mig att de gör det.
            </seg>
            <seg n="60d3bc85">
              Du får berätta för mig hur ni har omprövat frågan om folkomröstningen
              1980 med nya fakta 1997, Lennart Beijer. Dessa fakta känner jag
              inte till för tillfället.
            </seg>
          </u>
          <note type="speaker" n="675151fc">
            Anf. 28 LENNART BEIJER (v) replik:
          </note>
          <u who="lennart_beijer_79902a" xml:id="i-0824fbaf932de026-2" n="73055012">
            <seg n="6a26a219">
              Herr talman! Nyamko Sabuni säger att det inte är viktigt vem
              som äger energiproduktionen. Det är väl trots allt rätt viktigt
              att vi har en fungerande konkurrens på elmarknaden. Vi har problem
              redan nu med att ett antal stora bolag helt och hållet styr elproduktionen
              i Sverige. Vi har lite fler, ifall man räknar hela Skandinavien.
            </seg>
            <seg n="a3f2d657">
              Om vi skulle sälja ut statliga Vattenfall är risken väldigt stor
              att det blir någon av de stora aktörerna i Europa som är intresserad.
              Det är knappast någon annan som har chans att vara intresserad.
              Då minskar konkurrensen. Det är just det jag vill fråga om: Är
              ni med på att minska konkurrensen så drastiskt som att låta ett
              tyskt storbolag köpa Vattenfall?
            </seg>
            <seg n="714ffe2c">
              Det är inte fråga om att ompröva folkomröstningen 1980 utan mer
              om att ni i Folkpartiet måste lära er att inte alltid gå tillbaka
              till 1980. Vi har beslut som är mycket modernare, från 1997 och
              2002. De har naturligtvis koppling tillbaka i tiden men innehåller
              många nya delar för att få ett robust elsystem.
            </seg>
          </u>
          <note type="speaker" n="3cc149e3">
            Anf. 29 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-336b5073a10c7409-2" n="4671d02e">
            <seg n="44f74ad2">
              Herr talman! Lennart Beijer måste acceptera att både jag och
              Folkpartiet kommer att hänvisa till folkomröstningen 1980 så länge
              inte en ny folkomröstning hålls för att ompröva beslutet. Som
              jag sade vill tre fjärdedelar av svenskarna folkomrösta igen,
              framför allt den nya generationen som förstår att vi lever i en
              ny värld, en globaliserad värld där vi är beroende av varandra
              och där energifrågan inte bara är en nationell angelägenhet. De
              vill behålla kärnkraften, och majoriteten av dem vill utveckla
              den. Det måste du acceptera, Lennart Beijer.
            </seg>
          </u>
          <note type="speaker" n="da9557b1">
            Anf. 30 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-46a5f6b953543c4a-0" n="385c4387">
            <seg n="089b2388">
              Herr talman! Jag hörde Börje Vestlund tala om problemen i Helsingfors,
              en vindpust över staden. Jag kommer så väl ihåg den. Vi ska inte
              ha någon duell här mellan landsbygd och Helsingfors. Men jag råkade
              komma hem till min del av Sverige ganska sent på fredag kväll.
              Det var lite blåsigt på vägen mellan Karlstad och norska gränsen.
              Jag vaknade på morgonen och hade sovit gott, men det var mörkt
              och kallt i våra bygder. Flera områden runtomkring i Värmland
              fick ingen ström förrän på tisdag eftermiddag.
            </seg>
            <seg n="57212db4">
              Jag kommer ihåg en allhelgonahelg 1968 eller 1969, när vi hade
              samma problem. Det var strömavbrott i många dagar, på vissa ställen
              i upp till en vecka. Jag kommer ihåg 1983, när vi uppvaktade Billerud
              som då hade strömmen till västra Värmland. Då sades: Nu ska det
              bli ordning och reda.
            </seg>
            <seg n="bb359403">
              Jag satt i försvarsutskottet 1999/2000. Då sades det: Nu ska
              vi sannerligen göra någonting åt dessa problem. Ingenting görs!
            </seg>
            <seg n="651c5a3b">
              Ni som är utskottet med elfrågorna och vi som är politiker från
              Helsingfors och övriga landet måste tillsammans ta krafttag mot
              våra kraftleverantörer. Vi äger fortfarande många av dem. Vi skulle
              gärna se att vi inte gjorde det. Men vi ska ta krafttag mot dem
              vi äger och mot dem som är privata, om de så heter Fortum, Svenska
              Kraftnät eller Sydkraft. De måste förstå vilken uppgift de har
              när det gäller infrastrukturen i Sverige. Så här får det inte
              fortgå.
            </seg>
            <seg n="2170e646">
              Vi gräver ned 10 miljarder per år i vinster. Då får det inte
              vara så att en vindpust på några timmar släcker 100 000 människors
              möjlighet att få ljus och värme. Det är en skandal i Sverige.
              Jag vädjar till er alla i det här utskottet, som har möjlighet
              att ta tag i de statliga företagen. Själv ska jag omedelbart skriva
              en interpellation till näringsministern med krav på åtgärder för
              strömförsörjningen i Sverige. Det är skamligt av kraftföretagen
              att hantera sina kunder på det sätt som nu sker.
            </seg>
          </u>
          <note n="4b579887">
            Föredrogs
          </note>
          <note n="4e3d969d">
            Överläggningen var härmed avslutad.
          </note>
          <note n="0e84dc79">
            7 § Regional utveckling
          </note>
          <note type="speaker" n="41b133dc">
            Anf. 31 ULLA LÖFGREN (m):
          </note>
          <u who="ulla_lofgren_239129" xml:id="i-450168e5572b63ed-0" n="f72d32bf">
            <seg n="999f6c04">
              Herr talman! Vi är inte längre ett land. Vi är delade i olika
              regioner, de närande och de tärande. Hur har det blivit så? Jo,
              genom ett perverst skatteutjämningssystem mellan kommuner som
              ska försöka parera folkomflyttningar och demografiska förändringar.
            </seg>
            <seg n="27fd9e51">
              Delningen av landet i närande och tärande skapar givetvis motsättningar.
              De som utpekas som närande känner sig utnyttjade. De som sägs
              vara tärande tappar både självförtroende och kraft.
            </seg>
            <seg n="59e67e63">
              Att det sker folkomflyttningar i ett land är bara naturligt.
              Det har det gjort i alla tider. Det kan inte vara regionalpolitikens
              roll att hindra en sådan utveckling. Regionalpolitiken måste i
              stället syfta till att människor i alla delar av landet kan känna
              sig trygga i sin tillvaro och ha tillgång till skolor, äldreomsorg,
              sjukvård och kommersiell service. Det måste gälla även i bygder
              där det dör fler människor än vad som föds.
            </seg>
            <seg n="ec4d984c">
              Problemet är inte att människor flyr landsbygden eller glesbygden,
              inte generellt sett i varje fall. Det är klart att det finns byar
              som dör ut. Men på många håll finns det både en utflyttning och
              en inflyttning. Inflyttarna är ofta i åldern 3039 år och har barn.
              Det gäller i varje fall för dem som flyttar ut till den tätortsnära
              glesbygden eller landsbygden. Men väldigt många som flyttar ut
              till glesbygd och landsbygd är också äldre och inte längre fertila.
              Problemet är att det föds för få barn helt enkelt.
            </seg>
            <seg n="b92fb550">
              Herr talman! Vi moderater anser att de kostnader som vi gemensamt
              betalar över skattsedeln för att finansiera barnens utbildning,
              omsorgen om gamla och stödet till de funktionshindrade i större
              utsträckning borde följa individen. Därmed skulle rörligheten
              bli ett mindre problem än i dag. De strukturella skillnader och
              skillnader i skattekraft som finns mellan kommuner och som bör
              utjämnas ska finansieras av staten. Vad är egentligen naturligare
              än att staten ska stå för utjämningen?
            </seg>
            <seg n="fca917e4">
              Många av de kommuner som tappar i skattekraft ger trots allt
              stora bidrag till statskassan. Ta Bergslagen som exempel. Där
              ligger många av de basindustrier som bidrar till Sveriges exportinkomster.
              Eller ta Västsverige med fordons- och petroleumindustrin. Vattenkraften
              fick en gång nu döda samhällen att blomstra. Den bidrog år 2001
              till att ge staten skatteintäkter på ca 10 miljarder kronor. I
              år blir det ännu mer och nästa år ännu mer efter det att Socialdemokraterna
              och dess stödpartier höjt, och höjer, energiskatterna avsevärt.
              Norrland bidrar till 25 % av det svenska turistnettot. Det är
              alltså inkomster från utländska turister. Vad är egentligen naturligare
              än att det är staten som ska stå för skatteutjämningen?
            </seg>
            <seg n="2fc871d3">
              Herr talman! Det är livsfarligt att föra en politik som uppviglar
              människor i landet mot varandra. Vi behövs allihop. Hela landet
              behövs med alla dess delar. Men det krävs en politik som ger framtidstro
              och hopp i stället för missmod och oro. Det krävs en politik som
              uppmuntrar människor att ta egna initiativ och ta ansvar både
              för sig själva och för sin bygd.
            </seg>
            <seg n="46975e10">
              Det handlar om att förbättra möjligheterna för företagande och
              arbete. Avståndshandikappen måste på olika sätt elimineras. Det
              ska ske genom goda kommunikationer, bra vägar och järnvägar och
              tillgänglighet till flyg. Men vi säger också ja till ett transportstöd.
              Den grundläggande servicen i glesbygden måste upprätthållas, gärna
              med lokalt initierade och småskaliga lösningar. Det måste bli
              lättare och mer attraktivt att bosätta sig på landsbygden. Som
              en åtgärd för att uppnå detta vill vi slopa det generella strandskyddet.
              Det skulle kunna skapa nya företag och arbeten och attrahera nya
              grupper av människor att bosätta sig på landsbygden.
            </seg>
            <seg n="feff0b89">
              Vi tycker att det måste finnas en landsbygdsdimension i de beslut
              som fattas. Regler och beslut kan inte alltid utgå från att det
              överallt ska se ut som i storstaden. Det är inte rimligt att samma
              krav alltid ska gälla generellt över hela landet när förutsättningarna
              ändå är så olika.
            </seg>
            <seg n="0efbcccd">
              Herr talman! Regionalpolitik handlar också om tillgänglighet.
              Exempelvis ska alla människor har rätt till en fungerande rättskedja.
              Polis, åklagare och tingsrätt måste vara tillgängliga för alla
              medborgare, även för dem som bor i de glesare delarna av landet.
              Det kan inte vara rimligt att behöva tre resdagar med kollektivtrafik
              för att inställa sig till en tingsrätt. Om man får tolka de förslag
              som nu är på gång kan man förvänta sig att det kan bli så. Mot
              regeringen sätt att dra dessa frågor i långbänk och att ständigt
              skapa oro och osäkerhet måste jag rikta skarp kritik.
            </seg>
            <seg n="cef7042a">
              Herr talman! Regionalpolitik handlar om så mycket mer än vad
              som ryms inom det aktuella utgiftsområdet. I själva verket spänner
              regionalpolitiken över samtliga utgiftsområden. Det handlar också
              om hur frågor hanteras, om attityder och om respekt. Jag begränsar
              mig i dag till att yrka bifall till reservation 1. Men egentligen,
              herr talman, skulle jag vilja reservera mig mot hela den politik
              som Socialdemokraterna för.
            </seg>
          </u>
          <note type="speaker" n="32a1c6ef">
            Anf. 32 YVONNE ÅNGSTRÖM (fp):
          </note>
          <u who="yvonne_angstrom_7151f5" xml:id="i-7dd9659d1971009f-0" n="3501873c">
            <seg n="774b9ada">
              Herr talman! Jag har ungefär samma angreppsätt som Ulla Löfgren
              när det gäller den här politiken. Det är väl inte så underligt.
              Vi står också bakom en gemensam reservation från de borgerliga
              partierna, nr 1, som jag yrkar bifall till.
            </seg>
            <seg n="0377630b">
              Jag vill börja med att förklara för dem som eventuellt har läst
              betänkandet väldigt noggrant och undrat vad Folkpartiets motion
              har tagit vägen att det inträffade ett missöde ett par minuter
              innan tiden för motionsavlämnandet gick ut. Vår motion ligger
              i min och handläggarens dator men finns inte inlämnad till riksdagen.
              Vi har dock samma uppfattningar som vi har stått för förut. Därför
              har jag kunnat ställa mig bekom den motion från de borgerliga
              som tar upp de här frågorna.
            </seg>
            <seg n="c8a02737">
              Utgiftsområde 19 heter numera Regional utveckling. Det döptes
              om efter det att den regionalpolitiska utredningen hade lämnat
              sitt betänkande. Men det handlar i mycket inte om regional utveckling.
              Det är precis som Ulla Löfgren nämnde fråga om en regional avveckling
              på många områden. Vi kan inte se området helt avgränsat.
            </seg>
            <seg n="11b0063b">
              För en regional utveckling krävs till exempel ett fungerande
              rättsväsende och inte nedläggning av åklagarmyndigheter och tingsrätter.
              Det krävs att skattemyndigheten är tillgänglig på rimliga avstånd
              från människors boende och inte centraliseras alltför mycket,
              vilket nu faktiskt är på gång. Jag hörde just att i Lycksele,
              där man har haft ett tjugotal personer anställda, lär ungefär
              åtta vara på väg därifrån. Det är förödande för hela det omgivande
              samhället.
            </seg>
            <seg n="076a073d">
              Vi i Folkpartiet och den borgerliga delen av näringsutskottet
              vill minska de selektiva stöden så snabbt som det bara är möjligt.
              I och för sig står hela utskottet bakom kravet på en successiv
              minskning av olika bidrag. Men vi vill att det ska gå mycket snabbt.
            </seg>
            <seg n="5a54efec">
              Jag kan som exempel nämna att ITPS, Institutet för tillväxtpolitiska
              studier, har tittat lite på hur sysselsättningsstödet slår. Det
              visar sig att det som stöd som utgår fungerar ganska bra under
              den tid man får det. Men efteråt har man inga bestående effekter
              annat än i ett mycket litet antal fall. ITPS säger också att om
              man över huvud taget ska ge den här typen av stöd ska det vara
              till nyetableringar och inte till redan befintliga företag. Det
              är viktigt att man ställer upp på det.
            </seg>
            <seg n="c4785445">
              Tillsammans med övriga borgerliga partier har vi en reservation,
              nr 1. Bland annat är vår strävan att hela näringslivet ska ges
              generella förbättringar och förenklingar och att inriktningen
              på olika bidragsformer ska brytas. Det finns väl beskrivet i vår
              reservation. Jag ska inte öda tid med att läsa upp det. Jag kan
              bara säga att det rent allmänt går ut på att vi vill ha förenklingar
              för företagen. Vi vill minska de selektiva stöden. Vi vill också
              att man gör särskilda satsningar på kvinnor och invandrare. De
              offentliga monopolen ska brytas så att kvinnor, som det i första
              hand är fråga om, ges möjlighet att starta egna företag utan alltför
              mycket krångel.
            </seg>
            <seg n="811ffc79">
              Sedan vill jag säga några ord om EU:s sammanhållningspolitik.
              Kommissionen kommer ganska snart att lägga fram den tredje sammanhållningsrapporten
              med förslag inför nästa programperiod. Eftersom en riksdagsmajoritet
              för cirka ett år sedan ställde sig bakom ett förslag om viss minskning
              och åternationalisering av strukturfondsmedlen, och regeringen
              har det beslutet som underlag för sina förhandlingar, vill inte
              vi just nu ge några ytterligare direktiv. Vi avstår alltså från
              att ställa oss bakom krav på ytterligare underlag till regeringen.
            </seg>
            <seg n="7a739178">
              När det gäller sammanhållningspolitiken har den tidigare folkpartiriksdagsmannen,
              numera professor och tidigare också generalsekreterare i Europarådet,
              Daniel Tarschys skrivit en mycket intressant bok som heter Reinventing
              Cohesion: The Future of European Structural Policy.
            </seg>
            <seg n="b49ef3ca">
              Han har i korthet föreslagit tre olika linjer för förändring.
              Den första är en viss åternationalisering i linje med förra årets
              riksdagsbeslut. En annan linje skulle vara att överföra en del
              av medlen till de områden som i dag är underfinansierade, till
              exempel internationell säkerhet och forskning. Den tredje linje
              som man skulle kunna gå är en radikal reformering av strukturfondspolitiken
              med förstärkt inriktning på sammanhållningsmålet, det vill säga
              mindre till små projekt med lokala effekter och mer till transnationella
              projekt. Jag har uppehållit mig en stund vid Daniel Tarschys skrift
              därför att jag anser att hans resonemang är värda att studera.
              Jag rekommenderar den som har tid att läsa boken, som finns tillgänglig
              från Helsingforss universitet.
            </seg>
            <seg n="6c749731">
              Vi har under många år drivit en fråga som handlar om persontransportstöd.
              Eftersom vi inte har någon motion har jag inte kunnat ta upp förslaget
              till diskussion i utskottet. Det finns beskrivet i betänkandet.
              Det anges att det som tidigare fanns i form av persontransportstöd
              inte har fungerat. Jag och vi i Folkpartiet tycker att likaväl
              som man kan ge stöd för att transportera varor så bör man kunna
              ge stöd till de företag som har sitt huvudsakliga kapital i de
              anställdas hjärnor, alltså tjänsteföretagen. Jag skulle önska
              att regeringen kunde titta på detta ytterligare en gång. Vi hade
              det uppe i den regionalpolitiska utredningen men kom inte fram
              till något riktigt bra förslag. Därför vill jag rikta en uppmaning
              till framför allt regeringspartiet att försöka titta på det här.
              Jag vet att många är intresserade av en lösning.
            </seg>
            <seg n="366377b2">
              Vi har fogat ett särskilt yttrande till utskottsbetänkandet där
              vi redogör för våra förslag eftersom vi inte ställer upp bakom
              det budgetförslag som regeringen har. Det går i princip ut på
              det som vi har anfört i motionerna, det vill säga minskning av
              selektiva stöd, ökade satsningar på förenklingar för företagande,
              omläggning av skattesystemet, satsningar på infrastruktur och
              så vidare.
            </seg>
            <seg n="a955a47f">
              Jag vill också något beröra det som Ulla Löfgren var inne på,
              nämligen skatteutjämningssystemet. Jag har under helgen gjort
              ett besök hos mina barnbarn i Madrid och kunde där det var visserligen
              lite svårt, men ändå läsa i El Mondo om den solidariska fördelningen
              mellan regioner inom ett land som sker där. Spanien har alltså
              ett annat skattesystem än vi, där staten tar in inkomstskatter
              och kommunerna enbart fastighets- och bilskatt. Hittills har man
              gjort så att det har fördelats till regioner efter behov och på
              ett solidariskt sätt. Men nu kräver Katalonien, det vill säga
              det område som ligger runt Barcelona, att själva helt få disponera
              sina skatteintäkter. Det orsakar kraftiga diskussioner där man
              ifrågasätter solidaritet och så vidare precis som i Sverige!
            </seg>
            <seg n="18e1f9cc">
              Jag lutar åt att vi kanske måste gå över till något liknande
              system helt enkelt för att slippa den otrevliga diskussionen där
              man ställer kommuner mot varandra. Jag är givetvis inte beredd
              att ställa något sådant krav i dag, och jag har inte heller någon
              ordentlig förankring i mitt parti. Detta är mer tankar som kom
              upp när jag lyssnade till Ulla Löfgren.
            </seg>
          </u>
          <note n="b8e3f099" type="speaker">
            Anf. 33 LARS LINDÉN (kd):
          </note>
          <u who="lars_linden_7c0e90" xml:id="i-9d41bc01cbc80321-0" next="i-11e919ff25f6dea2-0" n="335e72e0">
            <seg n="b07d6d93"/>
          </u>
          <note n="55ea9632">
            Herr talman! Jag börjar med att yrka bifall till reservationerna
            1 och 2.
          </note>
          <u who="lars_linden_7c0e90" xml:id="i-11e919ff25f6dea2-0" n="335e72e0" prev="i-9d41bc01cbc80321-0">
            <seg n="d4f125e0">
              Hur ska vi i Sverige få en regional positiv utveckling? Det är
              det som debatten ska handla om.
            </seg>
            <seg n="bca3567d">
              Vi har en regering som har lyckats skapa regional obalans för
              halva Sveriges befolkning. 25 % lever i storstadsområden med deras
              obalansproblem och 25 % lever i glesbygd, med oftast rakt motsatta
              förhållanden. Dessa obalanser skapar olika slags problem för människor
              och kostar samhället massor med pengar.
            </seg>
            <seg n="b55c3789">
              Kristdemokraternas grundrecept för en bättre regional balans
              är ett blomstrande näringsliv och fungerande infrastruktur. Vi
              vill ha ett samhälle där speciellt de små och medelstora företagen
              i hela landet ska känna att det är mödan värt att satsa på tillväxt
              i sina företag. Vi vill ha ett samhälle där kvinnor och män ska
              känna att det är mödan värt att starta företag. Så är det inte
              på långa vägar i dag. Faktum är i stället att om vi jämför Sverige
              med världens 37 rikaste länder så blir hos oss bara 4 % av invånarna
              företagare jämfört med 7 % i snitt bland de 37 länderna. Med detta
              kommer Sverige på 31:a plats bland världens 37 rikaste länder.
              I Norge blir 8,7 % företagare och i Danmark 6,5 %.
            </seg>
            <seg n="310e40c0">
              De missförhållanden som i dag råder i Sverige drabbar vår landsbygd
              och glesbygd speciellt hårt, men även folk i storstadsområdena.
              Riktade bidrag för att försöka minska obalanserna oavsett varifrån
              pengarna kommer är ofta ett trubbigt verktyg med dålig pricksäkerhet
              när det gäller att stimulera företagsamhet på landsbygden. Dessutom
              ställer bidragen inte sällan till med skada för andra företag
              i samma bransch, då bidragen ofta blir konkurrenssnedvridande.
              Bidragen är i mycket ett kostsamt sätt att försöka skyla över
              symtomen i stället för att komma åt orsakerna till de regionala
              obalanserna.
            </seg>
            <seg n="d4cac370">
              Orsakerna till de regionala obalanserna är framför allt en bristfällig
              politik just för de små och medelstora företagen. När de företagen
              inte mår bra och inte har ett bra klimat att arbeta i så har samhället
              i stort inte heller några förutsättningar att må bra och utvecklas
              på ett positivt sätt.
            </seg>
            <seg n="2840d67d">
              Regeringen låter sig invaggas i tron att näringslivsklimatet
              är gott genom bland annat den nyligen beställda rapporten från
              Nutek och ITPS med rubriken Näringsklimatet i Sverige 2003 . Det
              är en mycket vilseledande rapportrubrik, för om man tittar på
              vilka företag man har undersökt ser man att det är ett 180-tal
              av landets 400 storföretag. Var det någon som trodde att storföretagen
              i Sverige skulle ha så många klagomål? Det är ju företag som snart
              inte har några svenska ägare. Fler och fler av dem har sina huvudkontor
              och forskningsavdelningar och en del av produktionen i andra länder.
              De har inte mycket att klaga över, mer än möjligen att det är
              lågkonjunktur i världen just nu och därmed sämre efterfrågan på
              deras varor.
            </seg>
            <seg n="87e4db85">
              Hade regeringen i stället beställt en rapport om hur de små och
              medelstora företagen mår i Sverige så hade inte den läsningen
              varit lika uppmuntrande. Man vill tydligen inte se den typen av
              rapporter, och man blundar för verkligheten. Som vanligt räknas
              inte dessa företag, som ger 67 % av arbetstillfällena i Sveriges
              bolag och skapar 66 % av omsättningen i svenska bolag. Regeringen
              blundar för förhållandena i 215 240 bolag och nöjer sig med att
              studera 180 av 400 storföretag. Det är inte alls förvånande att
              man med det snäva perspektivet kör vilse. Det vore självklart
              att det är just dessa 215 240 bolag som man undersöker. Hur mår
              de? Hur ser de på framtiden?
            </seg>
            <seg n="68968611">
              Nej, regeringen frågar inte dessa och slipper därmed att konstatera
              och se att en majoritet av svenska företag inte orkar expandera
              och skapa tillväxt den tillväxt som regeringen i sina högtidstal
              säger är en prioriterad fråga i Sverige i dag.
            </seg>
            <seg n="4a9bf72d">
              Det som ska rätta till de regionala obalanserna är en generellt
              bättre politik för små och medelstora företag i Sverige, och inte
              mer bidrag. Men när regeringen inte tillräckligt intresserar sig
              för dessa företags situation och därmed inte förstår vilken medicin
              man ska sätta in så får vi finna oss i att den regionala utvecklingen
              tyvärr fortsätter i negativ riktning. Svenska folket måste snart
              begripa att Sverige behöver en ny regering.
            </seg>
            <seg n="461a2382">
              Herr talman! Det saknas dessutom från regeringen en mer kraftfull
              styrning och ett större ansvar för att statliga företag och myndigheter
              utlokaliseras på regionalpolitiskt strategiskt viktiga platser
              i Sverige. Här behövs det ett mycket större ägaransvar och mindre
              av rädsla för kritik mot ministerstyre. I tre av fyra ärenden
              av den karaktären agerar man tvärtemot hur man säger sig vilja
              agera. Vad gäller lokaliseringspolitiken har vi en regering utan
              förmåga att styra och regera.
            </seg>
            <seg n="69778472">
              Årets kristdemokratiska motion om regional utveckling är i mycket
              likt den från föregående år. Vi hade hoppats att regeringen skulle
              ha stulit några idéer för att förbättra sin politik och att vi
              därmed skulle ha kunnat stryka dessa punkter på kravlistan, men
              icke.
            </seg>
            <seg n="a721cbcf">
              Vi har en ny idé som vi i år lanserar för en bättre regional
              utveckling: Ta bort 100 miljoner från utgiftsområde 19, som vi
              nu debatterar! Med detta skapar vi 15 00020 000 nya jobb framför
              allt i glesbygd och på landsbygd. Det är en regionalpolitisk utveckling
              som kanske är större och mer långsiktigt varaktig än den som de
              övriga 3 miljarderna på utgiftsområde 19 skapar.
            </seg>
            <seg n="0fb1e18a">
              Vad är detta för trollerinummer? Ja, de 100 miljonerna flyttar
              vi till Utgiftsområde 24, Turistfrämjande åtgärder, och kan därmed
              fördubbla regeringens marknadsföring av Sverige som det unika
              och attraktiva turistland som det de facto är.
            </seg>
            <seg n="a33c3e66">
              Risken att denna satsning skulle slå fel är obefintlig, då redan
              en halv procents ökning av den internationella turismen i Sverige
              skulle ge en ökad skatteintäkt för staten på 100 miljoner. Turistbranschen
              bedömer att en fördubbling av marknadsföringen av Sverige som
              turistland skulle kunna ge en ökad internationell turism på ca
              50 % på några års sikt. Detta skulle skapa 15 00020 000 nya arbetstillfällen
              inom turistbranschen, och då speciellt på landsbygden. Denna satsning
              skulle alltså ge kraftiga och bestående regionalpolitiska effekter.
              Samtidigt skulle staten genom detta få ökade skatteintäkter på
              ca 10 miljarder kronor per år.
            </seg>
            <seg n="a165f170">
              I dag satsar Sverige bara en tredjedel per capita jämfört med
              våra nordiska grannländer just på turistmarknadsföring. I dag
              omsätter svensk turistnäring mindre än hälften av EU-genomsnittet
              per capita. Vi sitter på en guldkista och måste nu öppna locket
              och nyttja våra resurser.
            </seg>
            <seg n="11355cfc">
              Vilken regering skulle ha råd att tacka nej till detta? Svar:
              Sveriges socialdemokratiska regering. Detta är anmärkningsvärt.
            </seg>
            <seg n="fc7373e0">
              Man kan som gammal företagare och entreprenör bli upprörd över
              mindre. De flesta statsråden i regeringen tror jag inte ens skulle
              klara av att driva en korvkiosk med vinst. Man har visserligen
              andra kompetenser, men det allvarliga är att när Sverige just
              nu är i ett läge där regeringen inte längre kan fördela fler tillgångar
              utan måste regera så att det skapas tillväxt, avslöjas bristen
              på entreprenörstänkande bland statsråden. Man håller på att köra
              hela Sverige i konkurs.
            </seg>
            <seg n="3c8d7da3">
              Bristen på handlande i detta exempel på turistsidan är ett övertydligt
              bevis på regeringens oförmåga att se de möjligheter att skapa
              tillväxt som faktiskt finns. Och inte blir saken enklare för regeringen
              när man har tagit Miljöpartiet och Vänstern i båten.
            </seg>
            <seg n="fc140da6">
              Herr talman! Den som lever på hoppet att den socialdemokratiska
              regeringen ska kunna lösa de regionala obalanserna får tydligen
              dö svältdöden.
            </seg>
          </u>
          <note type="speaker" n="975194f7">
            Anf. 34 HÅKAN LARSSON (c):
          </note>
          <note n="f956313a">
            Herr talman! Först vill jag yrka bifall till reservationerna
            1 och 3.
          </note>
          <u who="hakan_larsson_c0f261" xml:id="i-76af913c116568b1-0" n="313eec27">
            <seg n="f386e0a7">
              Motsättningarna mellan olika delar av Sverige har skärpts under
              senare tid. Helsingforssregionen har ställts mot övriga Sverige,
              främst mot de glesare bebyggda delarna i norr. Detta är oroande,
              särskilt som motsättningarna inte sällan bygger på missförstånd
              och okunnighet. Dessutom förstärks motsättningarna tyvärr av mediekoncentrationen
              till huvudstaden. Verkligheten ser inte riktigt likadan ut från
              Helsingforss perspektiv som från Ljungbys eller Krokoms horisont.
            </seg>
            <seg n="fe0c66c1">
              Vi behöver ett starkt och levande Helsingfors, men också ett
              starkt och levande Småland och ett starkt och levande Jämtland.
              Region ska inte ställas mot region, men ska vi lyckas åstadkomma
              en sådan verklighet krävs en politik som ger alla delar av vårt
              land förutsättningar att utvecklas utifrån de egna förutsättningarna
              och dessa varierar högst väsentligt.
            </seg>
            <seg n="5d425c20">
              Sverige är i stort behov av en politik som ger alla län och regioner
              förutsättningar för tillväxt och utveckling. Vi behöver såväl
              en storstadspolitik som en landsbygdspolitik. Det handlar om att
              ta hela Sverige i bruk och möjliggöra en utveckling som helheten
              gagnas av.
            </seg>
            <seg n="c41a0021">
              Grundläggande är förstås att föra en politik som ger företag
              möjlighet att utvecklas även i de glesare bebyggda delarna av
              vårt land, en politik som uppmuntrar människor att ta initiativ
              och våga satsa på affärsidéer som stärker dem själva såväl som
              den bygd där de lever. Inte minst gäller det att ta till vara
              den stora potential som finns i kvinnliga entreprenörer och företagare.
            </seg>
            <seg n="9f1d0746">
              Växtkraft skapas bäst lokalt när besluten tas nära dem som berörs,
              vilket kräver att länens och regionernas självbestämmande stärks.
              Därför är det viktigt att vi så snart som möjligt kan komma fram
              till en situation där vi har direktvalda regionala organ i hela
              landet som kan ta över ansvaret för företagsstöd och olika utvecklingsmedel.
            </seg>
            <seg n="b770ab50">
              Ett akut problem som måste lösas är att se till att företag även
              i norra Sveriges inland lättare får tillgång till riskkapital.
              Det kan handla om att ställa ut statliga kreditgarantier, men
              kanske ännu hellre om att aktivt stödja de lokala kreditgarantiföreningar
              som håller på att byggas upp och som nyligen fick klartecken från
              Finansinspektionen. Jag träffade häromdagen några av företrädarna
              för de kreditgarantiföreningar som för närvarande är under bildande.
              Det är viktigt att samhället nu stöttar dessa eldsjälar så att
              de kan omsätta visionerna i praktiken. De lokala kreditgarantiföreningarna
              kan bli ett viktigt redskap för tillväxt och utveckling.
            </seg>
            <seg n="42c9ab1d">
              Ett annat ansvar för staten är att se till att hela Sverige har
              tillgång till en bra infrastruktur, att det finns bra vägar, bra
              järnvägar, fungerande flygförbindelser, utbyggda IT-förbindelser
              och nära till högre utbildning runtom i landet. Det handlar också
              om att garantera en samhällelig grundservice i alla delar av Sverige.
              En hel del har åstadkommits, men mycket återstår för att avstånds-
              och tidshandikappen ska kunna motverkas effektivt.
            </seg>
            <seg n="c72ca466">
              Under det senaste decenniet har norra Sveriges inland förlorat
              ytterligare 10 % av sin befolkning, samtidigt som storstadsregionerna
              ökat sin befolkning med mer än 10 %. Senast i dag kom nya befolkningssiffror
              i mitt hemlän Jämtland. Sedan årsskiftet har befolkningen där
              minskat med ytterligare 368 personer.
            </seg>
            <seg n="a3955f1f">
              Den här utvecklingen måste brytas. Vi kan inte ha en utveckling
              med ständigt minskad befolkning. Det krävs kraftfulla åtgärder
              annars fortsätter den onda cirkeln att snurra på med en alltmer
              åldrande befolkning, minskat invånarantal och därmed minskat skatteunderlag
              och vikande service. Det finns alltså skäl för oro men glädjande
              nog också för en tro på framtiden.
            </seg>
            <seg n="d776b061">
              Många, inte minst barnfamiljer, vill nämligen bosätta sig utanför
              de större städerna, i en bra livsmiljö, inte minst för barnen.
              Att möjliggöra en sådan utveckling är nödvändig för att alla delar
              av landet ska kunna leva och utvecklas. Jag pekade tidigare på
              vikten av att uppmuntra entreprenörer och underlätta för småföretagen
              att växa, och då krävs bättre tillgång till riskkapital. Men det
              är också viktigt att kommunikationerna och infrastrukturen över
              huvud taget är väl utbyggda.
            </seg>
            <seg n="2d8446bc">
              Skola, vård och omsorg ska vara någorlunda likvärdiga varhelst
              vi bor i Sverige. Därför behöver vi en solidarisk skatteutjämning
              mellan kommuner och landsting även framöver. Centerpartiet har
              deltagit i den här diskussionen och vill att det nuvarande systemet
              behålls och fryses på nuvarande nivå och att staten gör större
              insatser för att minska de växande problem som finns i Helsingforssregionen
              och i glesbygderna i norr vad gäller finansieringen och minska
              trycket framöver. Det ger utrymme för att diskutera hur vi ska
              ha ett långsiktigt hållbart system. Jag hoppas att fler partier
              är beredda att diskutera en sådan här uppläggning.
            </seg>
            <seg n="60103a86">
              Diskussionen under hösten har annars gett intryck av att Helsingforssregionen
              är närande och övriga landet tärande. Sanningen är att övriga
              landet också i hög grad bidrar till huvudstadens utveckling och
              tillväxt, på samma sätt som huvudstaden är viktig för övriga landet.
            </seg>
            <seg n="fd20c268">
              Ett exempel på vad övriga landet bidrar med till huvudstadsregionen
              är utbildade ungdomar. Den kommunala kostnaden för skola, barnomsorg,
              fritidsverksamhet etcetera för en ung människa är ungefär 1,2
              miljoner kronor. Bara under 1999 flyttade 5 700 ungdomar till
              Helsingfors om huvudstaden hade stått för deras utbildning hade
              detta alltså kostat 6,8 miljarder kronor.
            </seg>
            <seg n="f6a5a45b">
              Ett viktigt område som staten har ett stort ansvar för är att
              se till att den statliga verksamheten decentraliseras över landet.
              Det ansvaret lever staten tyvärr inte upp till för närvarande.
              Inte ens nytillkommande statliga myndigheter lokaliseras i någon
              högre grad utanför Helsingforssregionen, trots att vi har tagit
              beslut i den riktningen i denna riksdag. Det är hög tid att ta
              det här på allvar.
            </seg>
            <seg n="48722af5">
              Det finns också anledning att göra en genomgång av befintlig
              statlig verksamhet för att se vad som kan omlokaliseras till andra
              delar av landet. Det är viktigt, därför att det skulle stärka
              de lokala arbetsmarknaderna runtom i vårt land och samtidigt minska
              trycket på Helsingfors.
            </seg>
            <seg n="7add97a8">
              Över huvud taget är det dags att ge kommuner, län och regioner
              ett ökat självbestämmande. Det kan ske genom att vi förändrar
              skattesystemet så att den kommunala skattebasen stärks.
            </seg>
            <seg n="a4c4d2b0">
              Det är också hög tid att börja avveckla de närmast koloniala
              strukturer som finns i det svenska samhället genom att stärka
              det lokala inflytandet över naturresurserna. Som jag ser det är
              det närmast absurt det har jag sagt tidigare i denna kammare att
              Ragunda, där man har 10 % av Sveriges vattenkraftsproduktion,
              ska tvingas ha landets högsta kommunalskatt.
            </seg>
            <seg n="621dea91">
              Bygden har släppt till sina nio vattenfall i Indalsälven till
              storsamhället och det välfärdssamhälle som vi har men får i princip
              ingenting tillbaka. Det är dags att den här riksdagen åtminstone
              vågar utreda förutsättningarna för ett system för återbäring på
              vattenkraft och att vi lär av våra grannar i väster.
            </seg>
            <seg n="a90199df">
              Varför skulle inte vi i Sverige kunna ha ett sådant system när
              man har haft det i Norge i decennier i full politisk enighet?
              Många norska kommuner och fylken får möjlighet att utvecklas tack
              var det här systemet. Häromdagen presenterades för övrigt en rapport
              från Arbetslivsinstitutet, ett underlag som visar att myndigheter
              och samhällen i Norge över huvud taget är mer intresserade av
              den lokala utvecklingen än deras svenska motsvarigheter. Det är
              dags att vi också visar samma intresse för att utveckla hela landet.
              Det är hög tid att ge Sverige en politik som tar hela landet i
              bruk, som ger alla våra landsdelar förutsättningar att utvecklas.
            </seg>
          </u>
          <note type="speaker" n="4165bfe5">
            Anf. 35 SYLVIA LINDGREN (s):
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-0" n="04b570fb">
            <seg n="373a0657">
              Herr talman! Först vill jag yrka bifall till förslaget i dess
              helhet i betänkandet och avslag på samtliga reservationer. Sedan
              vill jag säga att det ändå är en rad frågor som vi i text är tämligen
              överens om över partigränserna, men ändå, herr talman, ser man,
              när man läser om fördelningen av pengarna i de olika budgetalternativen,
              att det spretar betänkligt.
            </seg>
            <seg n="3cb1ddcf">
              Moderaterna vill minska utgiftsramen för allmänna regionalpolitiska
              åtgärder med 550 miljoner. Folkpartiet liberalerna vill minska
              med 512 miljoner. Kristdemokraterna vill minska med 240 miljoner,
              och Centerpartiet vill öka med 592 miljoner. Då jämför jag naturligtvis
              med det budgetförslag som vi socialdemokrater, Vänsterpartiet
              och Miljöpartiet är överens om.
            </seg>
            <seg n="67436529">
              Herr talman! Det avstamp som den regionalpolitiska utredningen
              var resulterade sedermera i propositionen om en politik för tillväxt
              och livskraft i hela landet med start från och med 2002. Detta
              följs nu upp och genomförs kontinuerligt.
            </seg>
            <seg n="03bddefe">
              En oerhört viktig och övergripande fråga för Sveriges utveckling
              är naturligtvis frågan om att skapa fler jobb och att studera
              framtidsutvecklingen i hela landet, såväl lokalt som regionalt
              och nationellt men också internationellt. Arbetslösheten är fortfarande
              alldeles för hög. Vi vet att frånvaron är låg på arbetsmarknader
              med ett brett utbud av jobb. På arbetsmarknader där näringslivet
              är svagt och pendlingen är låg är frånvaron hög.
            </seg>
            <seg n="f9cf15ac">
              Många orter som har genomgått en snabb strukturomvandling har
              också stor arbetsfrånvaro. Det här, herr talman, gäller inte enbart
              små samhällen, utan även i storstadsregioner finns det här problemet.
              Invandrartäta områden saknar till exempel ofta bra förbindelser
              med en värld där det talas svenska och där jobben finns.
            </seg>
            <seg n="5e155431">
              Det krävs nytänkande, erfarenhetsutbyte, många aktörer, utbildning,
              kompetensutveckling, kunskapsöverföring och inte minst visioner
              för att klara framtidens arbetsmarknad och därmed också en välfärd
              för alla.
            </seg>
            <seg n="6438208d">
              Vill man och det vill vi socialdemokrater ha en bra regional
              tillväxt måste grunden vara att man ser till att alla medborgare
              får en grundläggande välfärd och en rimlig tillgång till den samhällsservice
              som vi har rätt att kräva.
            </seg>
            <seg n="d283263b">
              Jag tror, herr talman, att vi är ute på mycket tunn is om vi
              inte ser helheten i regionalpolitiken utan börjar ställa olika
              delar av landet mot varandra. Inte minst gäller detta storstäder
              som ställs mot landsbygd. Man nästintill tävlar om vem som har
              det värst.
            </seg>
            <seg n="a11cd390">
              I vår kärlek till vår hemort kan uttrycken närmast tolkas som:
              Överallt går det att komma framåt men inte här. Här är uppgivenheten
              stor.
            </seg>
            <seg n="31d88dc9">
              Det här är en kärlek som får motsatt effekt. Det är en farlig
              tankeväg att färdas, och den ska vi akta oss för, var vi än befinner
              oss. En ort, en socken, en bygd eller en stad som svartmålar sig
              själv i avsaknad av självförtroende och nytänkande och där man
              tycker att ingenting går har nog också svårt att locka till sig
              andra aktörer.
            </seg>
            <seg n="a3b67f56">
              Tillväxt och livskraft i hela landet innebär att vi måste skapa
              starka regioner i alla delar av landet. Infrastrukturen är ett
              viktigt instrument i regionalpolitiken. Det handlar om kommunikationer
              på tvären och längden, om att kunna komma till jobbet, om att
              kunna få ut sina produkter på marknaden, om bostadssituationen
              och om en väl fungerande sektor. Allt måste fungera i samverkan.
              Regioner som förmår att samla olika aktörer, näringsliv och forskare
              och samhällen, i innovativa miljöer har bättre förutsättningar
              för tillväxt. Därför är regionalpolitiken mer än vad som framgår
              av utgiftsområde 19.
            </seg>
            <seg n="9b5fec6e">
              Herr talman! När det gäller ramarna har, som sagt, samtliga fyra
              borgerliga partier olika uppfattningar, därav de särskilda yttranden
              som finns i betänkandet där respektive parti framhåller sitt budgetalternativ.
              De borgerliga vill dra ned resurser för regionalpolitiken medan
              Centern vill öka på i det sammanhanget.
            </seg>
            <seg n="11b757b3">
              När man läser reservation 1 kan det kanske var lite svårt att
              direkt se i texten vad vi egentligen är oense om. Vi pratar om
              decentralisering och hållbar tillväxt i hela landet, och där är
              det väl inga motsättningar. Vi talar om en landsbygd och om en
              skärgårdspolitik som fungerar, och där är det väl inga motsättningar.
              Vi pratar mycket om förbättrade möjligheter för företagande och
              arbete. Många av de frågorna ligger också under utgiftsområde
              24 och kommer att behandlas under nästa vecka. Men man kan se
              mellan raderna, och i slutet av den här reservationen kommer de
              gamla vanliga frågorna upp. Det handlar om skatter och om en flexiblare
              arbetsmarknad, och där är det ideologiska skiljelinjer mellan
              oss.
            </seg>
            <seg n="7bbc8554">
              Herr talman! Regionalpolitik och regional utveckling måste syfta
              till att ge likvärdiga levnadsvillkor för människor i olika delar
              av landet. Det ska vara möjligt att arbeta och bo i hela vårt
              avlånga land. Det måste skapas en uthållig tillväxt och en jämn
              fördelning av välfärden i hela landet, så att regionala obalanser
              motverkas. Därför tycker vi socialdemokrater också att det är
              oerhört viktigt med en skatteutjämning.
            </seg>
            <seg n="51eaf40e">
              Jag är väldigt förvånad över den diskussion som uppstår. Framför
              allt gäller det Moderaterna och Folkpartiet, som är väldigt kritiska
              till skatteutjämningen. Centerpartiet pratar för en skatteutjämning,
              och vi socialdemokrater ser också vikten av en skatteutjämning.
            </seg>
            <seg n="4c411879">
              Sedan kan jag inte heller, herr talman, låta bli att till slut
              säga att i den här regionalpolitiska debatten som vi nu befinner
              oss i så är jag, från Helsingfors, den som kommer längst söderifrån.
            </seg>
          </u>
          <note type="speaker" n="7ae37326">
            Anf. 36 YVONNE ÅNGSTRÖM (fp) replik:
          </note>
          <u who="yvonne_angstrom_7151f5" xml:id="i-7e1686e78512ad98-0" n="3501873c">
            <seg n="bea5a388">
              Herr talman! Jag hör till dem, Sylvia Lindgren, som har erfarenhet
              av både Helsingfors och glesbygd, eftersom jag bodde 40 år här
              och sedan har flyttat bort. Jag inser precis som du att problem
              finns överallt.
            </seg>
            <seg n="6188e923">
              Du nämnde fördelningen av pengar och att vi har dragit ned med
              512 miljoner. I stället har vi satsat 500 miljoner mer på vägar
              och 1 miljard på rättsväsendet. Det bidrar också till att ge en
              bra regional utveckling att man stöttar de områdena.
            </seg>
            <seg n="647da3df">
              Fler jobb vill vi alla ha, men vi kanske har lite olika vägar.
              Vi vill gå lite snabbare fram när det gäller förenklingar för
              företagen. Vi vill också ha lägre arbetsgivaravgifter inom mål
              1-området. De sänktes ju i viss grad, men EU:s statsstödsregler
              medger ytterligare sänkning. Det tycker jag att man ska försöka
              titta på mera.
            </seg>
            <seg n="88dc422d">
              Sylvia Lindgren talar om helheten. Vi är väldigt överens om väldigt
              mycket, men skillnaden är att vi framför allt vill att avvecklingen
              av de selektiva stöden går lite snabbare än vad regeringen och
              stödpartierna vill. Det talas om motsättningar. Jag tror inte
              att motsättningarna är så förskräckligt stora. Det är som sagt
              medlen mer än målen och hastigheten i verkställigheten som det
              handlar om.
            </seg>
            <seg n="c48f4bf3">
              När det gäller skatteutjämningen kanske jag uttryckte mig oklart.
              Jag anser att man ska ha en solidarisk fördelning av pengar över
              landet. Men det nuvarande skatteutjämningssystemet fungerar inte
              bra. Jag är inte säker på hur man ska göra för att göra om det.
              Men jag tror att det behöver ytterligare översyn. Jag tycker inte
              att det förslag som Lorenz Anderssons utredning har gett verkar
              vara riktigt bra om det genomförs som det ser ut. Vi får se hur
              det blir med det.
            </seg>
          </u>
          <note type="speaker" n="21b13ff2">
            Anf. 37 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-1" n="04b570fb">
            <seg n="3d8b81a9">
              Herr talman! Vad gäller utvärdering av de regionala företagsstöden,
              den regionalpolitiska utredningens rekommendationer och vidareutveckling
              är det ganska ordagrant beskrivet, som Yvonne Ångström tog upp,
              på s. 20 i betänkandet. Det är text som vi faktiskt är överens
              om.
            </seg>
            <seg n="92e84b16">
              När det gäller transportstödet som Yvonne Ångström också tog
              upp i sitt tidigare anförande finns det väldigt väl beskrivet
              på s. 44 i betänkandet. Jag behöver inte stå och rabbla kring
              det.
            </seg>
            <seg n="dc97ca7f">
              När man hela tiden strävar efter skattesänkningar och skär ned
              så drastiskt på de regionalpolitiska medlen är inte Folkpartiet
              och Yvonne Ångström då rädda för att man inte kommer att klara
              av den delfinansiering som är så oerhört viktig när det gäller
              EU:s strukturfondsmedel?
            </seg>
          </u>
          <note type="speaker" n="04528ac7">
            Anf. 38 YVONNE ÅNGSTRÖM (fp) replik:
          </note>
          <u who="yvonne_angstrom_7151f5" xml:id="i-7e1686e78512ad98-1" n="3501873c">
            <seg n="9cfc5ae4">
              Herr talman! Jag är inte speciellt rädd när det gäller delfinansieringen,
              eftersom vi vill ha en något annorlunda inriktning av EU:s strukturfondspolitik
              på sikt. 500 miljoner i den här budgeten är mestadels de selektiva
              stöden som vi vill minska på. Jag kan inte se att skillnaden är
              särskilt stor.
            </seg>
            <seg n="a8bf28b4">
              Jag vet att persontransportstöd finns beskrivet. Det nämnde jag
              också i mitt anförande. Jag ville bara stryka under att jag tycker
              att det är viktigt att man verkligen ser över det. Jag har också
              noga angivit att ITPS har gjort undersökningen av hur stöden slår.
              Där betonar de att de inte får särskilt stora effekter. Det var
              det jag ville säga.
            </seg>
          </u>
          <note type="speaker" n="4eb9028f">
            Anf. 39 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-2" n="04b570fb">
            <seg n="a9a6ba95">
              Herr talman! Som Yvonne Ångström säkert vet är en översyn av
              många av de här stöden på gång. Man ska se över det. Självklart
              är vi alla intresserade av att pengar används på rätt sätt. Men
              när man så här drastiskt vill vidta förändringar med sänkta skatter
              och dra ned på pengar finns det en stor fara, inte minst för den
              region som Yvonne Ångström företräder, att man kastar ut barnet
              med badvattnet. Det tycker jag man ska vara rädd för.
            </seg>
          </u>
          <note n="f3d71359" type="speaker">
            Anf. 40 LARS LINDÉN (kd) replik:
          </note>
          <u who="lars_linden_7c0e90" xml:id="i-9d41bc01cbc80321-1" n="335e72e0">
            <seg n="b07d6d93"/>
            <seg n="e320b838">
              Herr talman! Du, Sylvia Lindgren, tog upp vad partierna ville
              dra ned på i utgiftsområde 19. Det lät drastiskt. Kristdemokraterna
              vill dra ned 240 miljoner, sade du. Sanningen är den att vi har
              tagit bort en del poster som inte nyttjades tidigare, bland annat
              landsbygdslånen som inte har utnyttjats och en del poster som
              regeringen har sagt att man vill disponera över. Så länge man
              inte kan komma på vad man ska använda pengarna till tycker jag
              att de kan vara på andra konton.
            </seg>
            <seg n="5ef72a5c">
              Som du hörde i mitt anförande föreslog jag att 100 miljoner flyttas
              över till utgiftsområde 24 och turistmarknadsföring av Sverige.
              Det tycker vi vore en väldigt bra insats för just lands- och glesbygden.
              Vi vet att om vi skulle skapa 15 00020 000 nya jobb inom den branschen
              så skulle mycket av det hamna på landsbygden där vi har de unika
              möjligheterna att skapa lite speciell turism här i Sverige.
            </seg>
            <seg n="78b2c896">
              Varför ska vi satsa bara en tredjedel av vad våra nordiska grannländer
              satsar på marknadsföring? Begriper inte ni socialdemokrater att
              en vettig marknadsföring skulle ge resultat?
            </seg>
          </u>
          <note type="speaker" n="03b2cc8e">
            Anf. 41 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-0c45612b7fe830a9-0" n="04b570fb" next="i-313a2fb6f3bea1f5-0">
            <seg n="a07ab49e">
              Herr talman! Begriper inte kd:s företrädare här att turism och
              marknadsföring naturligtvis är en väldigt viktig del men att det
              också är oerhört viktigt med de direkta insatser som man gör?
              Hur tror Lars Lindén att man skulle kunna klara av till exempel
              vinterturismen och allt som har med utvecklingen av vinterturismen
              att göra, skidliftar och dylikt, utan regionalpolitiska insatser?
            </seg>
            <seg n="7cdc985a">
              Vi har gått in med speciella insatser när det gäller innovationsfrågor,
              fisketurismen med mera. Listan kan göras lång. Marknadsföringen
              kommer upp nästa vecka under utgiftsområde 24. Där har vi överfört
              10 miljoner. Men vi vet också att regionerna själva bedriver en
              väldigt stark marknadsföring.
            </seg>
            <seg n="76a19f4c">
              För Turistrådets verksamhet, där branschen är med, har man tagit
              fram ett framtidsprogram som man jobbar efter. Är det inte väldigt
              viktigt att det som staten och näringslivet själva har kommit
              överens om ska fullföljas? Vad säger att om vi lägger ut 100 miljoner
              till på marknadsföring så kommer det Norrlands inland till del?
            </seg>
          </u>
          <note n="a027ba3f">
            Anf. 42 LARS LINDÉN (kd) replik:
          </note>
          <u who="sylvia_lindgren_fe6f4e" xml:id="i-313a2fb6f3bea1f5-0" n="04b570fb" prev="i-0c45612b7fe830a9-0">
            <seg n="ec5f9c20">
              Herr talman! De positiva saker som du nämner har inte vi något
              emot. Jag sitter själv med i Nuteks regional-, vad heter det?
            </seg>
          </u>
          <note type="speaker" n="9ea8b36e">
            (SYLVIA LINDGREN (s):
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-3" n="04b570fb">
            <seg n="de68b39f">
              Regionalpolitiska nämnd. Vi sitter där båda två.)
            </seg>
            <seg n="286a3472">
              Ja, vi gör ju det. Där har vi beslutat om flera olika stöd till
              sådana här anläggningar. Det är vi inte emot. Men vad hjälper
              det om vi så skulle bygga hundratals anläggningar om inte världen
              vet att de finns? Varför tror du att Norge och Finland är så mycket
              duktigare på turism? Det beror delvis på att man har marknadsfört
              sina tillgångar ute i världen så att folk hittar dit. Du tycker
              tydligen att 100 miljoner skulle vara osäkert. Det behövs bara
              en halv procents ökning av utländska turister för att finansiera
              det. Finns det någon säkrare investering? Turistbranschen tror
              själv att turismen skulle öka med 50 % och att man skulle omsätta
              22 miljarder mer med en kraftfull marknadsföring.
            </seg>
            <seg n="588c1526">
              Att inte turistföretagen själva ska göra det beror på att de
              är så små vart och ett att det bara blir småplotter. Det är bättre
              att staten satsar på det här för att marknadsföra landet Sverige.
              De får marknadsföra sina olika anläggningar. Jag är förvånad att
              ni inte tar den här idén som er.
            </seg>
          </u>
          <note type="speaker" n="6f7369bc">
            Anf. 43 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-4" n="04b570fb">
            <seg n="0f2a8f11">
              Herr talman! Jag tror att vi ska hålla oss till en viss realism
              i de frågor som vi nu diskuterar. Jämför gärna hur det ser ut
              på turistområdet i våra grannländer och hur antalet gästnätter
              och så vidare är fördelade. Vi ser nog ganska tydligt att Sverige
              inte ligger i bakvattnet.
            </seg>
            <seg n="4acbb09f">
              Vi kan ha fått färre utländska turister efter den 11 september
              för två år sedan då flygindustrin har fått sina speciella bekymmer.
              Men överlag ligger vi inte sämre till än våra grannländer när
              det gäller den här delen, inte med resultat men däremot i fråga
              om hur man fördelar pengarna. Jag tror inte att om vi skulle satsa
              mer pengar på marknadsföring så kommer kommunerna och regionerna
              att ha samma andel som i dag. Naturligtvis får det också andra
              effekter runtomkring det.
            </seg>
            <seg n="df825c86">
              Låt oss värna om det som är specifikt för oss. Vi satsar på vinterturism.
              Vi gör specifika insatser på vissa delar av vårt område. I våra
              regionalpolitiska program finns turismen med på varje område.
              Där hittar vi också samordning mellan olika delar för den här
              verksamheten.
            </seg>
            <seg n="60259d98">
              Det är inte så att jag eller vi socialdemokrater inte vill satsa
              på marknadsföring av Sverige. Men vi ser inte pengar till Turistrådet
              som den enda och viktigaste uppgiften. Staten och näringen har
              tagit fram ett handlingsprogram eller framtidsprogram som ska
              utvärderas två gånger om året, och det tycker vi är ett samarbete
              vi ska vara med i och vidareutveckla. Vi ska arbeta tillsammans,
              inte med enskilda insatser.
            </seg>
          </u>
          <note type="speaker" n="a1fae4b5">
            Anf. 44 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b825536f88020289-0" n="313eec27">
            <seg n="6ce1a794">
              Herr talman! Sylvia Lindgren sade att hon som stockholmare var
              den sydligaste företrädaren i den här debatten. Själv är jag uppvuxen
              i Småland, har bott 16 år i Helsingfors, sedan i Hälsingland och
              sedan 15 år i Jämtland. Jag tror alltså att jag har lite förmåga
              att se den här utvecklingen ur olika perspektiv.
            </seg>
            <seg n="6f1d21af">
              Vi är överens om att det är viktigt med ett brett utbud av sysselsättning
              och starka lokala arbetsmarknader i hela landet. Hur får man då
              det? Delvis handlar det naturligtvis om det vi diskuterat tidigare,
              att stimulera och underlätta för företagen att växa. Men staten
              har också ett stort ansvar för att sprida sin egen verksamhet.
            </seg>
            <seg n="b8698e01">
              Då vill jag fråga Sylvia Lindgren: Är det inte dags att göra
              en ordentlig översyn av den statliga verksamheten och se vilka
              verksamheter som kan omlokaliseras ut i landet, just för att stärka
              de lokala arbetsmarknaderna så att varje region får en starkare
              position på det området? I dag hamnar även nytillkommande statlig
              sysselsättning till 7080 % i Helsingfors, trots de beslut som
              har tagits här i riksdagen. Är det inte dags att göra något konkret
              åt den här utvecklingen och gärna se över befintlig verksamhet
              också?
            </seg>
          </u>
          <note type="speaker" n="d1f1d3cf">
            Anf. 45 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-5" n="04b570fb">
            <seg n="f5bdc4bc">
              Herr talman! Det var inte elakt sagt, Håkan Larsson, att det
              bara var norrlänningar här. Det var snarare ett konstaterande.
              Även Håkan representerar ju här i riksdagen ett norrländskt län.
              Det var alltså ingen elakhet utan mer ett konstaterande i sammanhanget.
            </seg>
            <seg n="89387984">
              Sedan tar Håkan Larsson upp detta med myndigheternas lokalisering.
              Det står en del om detta i propositionstexten om utgiftsområde
              19:
            </seg>
            <seg n="16498549">
              Det är viktigt att myndigheternas lokalisering får en större
              spridning över landet. Det handlar primärt om att noga pröva om
              nya myndigheter kan lokaliseras utanför storstäderna, i första
              hand till länscentra eller vissa andra orter eller i anslutning
              till de regionala stödområdena.
            </seg>
            <seg n="7fc2b806">
              Lars säger att detta är sådant som vi är överens om och länge
              har sagt men att ingenting händer.
            </seg>
            <seg n="7b511f3c">
              Jag kan också hänvisa till en interpellationsdebatt om den här
              frågan som hölls ganska nyligen med Ulrica Messing.
            </seg>
            <seg n="a53a7a9a">
              Det finns naturligtvis en del i detta som man kan åberopa, framför
              allt när det gäller nya delar. Men tittar vi på andelen av befolkningen,
              antalet människor, i förhållande till hur myndigheterna är placerade
              kan vi använda statistiken på ett annat sätt. Jag vill inte vara
              riktigt så fräck att jag helt och hållet kräver detta, men jag
              och vi socialdemokrater står bakom den här texten. Vi tycker att
              den är riktig, och vi är eniga om den.
            </seg>
          </u>
          <note type="speaker" n="b7bf5c33">
            Anf. 46 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b825536f88020289-1" n="313eec27">
            <seg n="d2247629">
              Herr talman! Ja, texten låter ju bra. Men det gäller också att
              se till att det händer någonting i praktiken, och där har vi mycket
              som återstår. Jag tror att det vore bra att se över även den befintliga
              statliga verksamheten. Det vore också bra även för Helsingfors
              att inte allt koncentrerades hit.
            </seg>
            <seg n="c669dd49">
              Sedan vill jag passa på att fråga om en annan sak. Vi har i flera
              år motionerat om återbäring på vattenkraften, något som man har
              i Norge och som stärker just de många glesbygdskommuner som har
              vattenkraft. Det är en unik energikälla där man släpper ifrån
              sig sina naturresurser på ett sätt som påverkar andra näringar
              som turism, fiske och så vidare. I dagens läge är vattenkraftverken
              fjärrstyrda och ger knappast någon sysselsättning alls till det
              lokala samhället. Det innebär att all den rikedom som skapas lokalt
              i princip hamnar på andra håll.
            </seg>
            <seg n="b7162538">
              I år finns det återigen en fempartimotion där vi vill att man
              åtminstone ska utreda hur ett sådant system efter norsk förebild
              skulle kunna se ut för svensk del. I Norge är man enig om detta
              över alla partigränser. Man ser hur det kan stärka små lokala
              glesbygdskommuner. Är det inte dags att åtminstone utreda frågan,
              Sylvia Lindgren?
            </seg>
          </u>
          <note type="speaker" n="c33c44f5">
            Anf. 47 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-6" n="04b570fb">
            <seg n="44fd255f">
              Herr talman! När det gäller utlokalisering av myndigheter har
              jag sagt att vi står bakom den här texten. I ett tidigare anförande
              togs det upp detta med att skattemyndigheten nu läggs ned och
              blir ett skatteverk. Finns det någon omorganisation som slår väldigt
              hårt mot den här staden, Helsingfors, så är det denna. Det blir
              åtskilliga arbetstillfällen som flyttas ut från Helsingforssområdet
              i samband med att man gör ett skatteverk efter att ha haft en
              skattemyndighet.
            </seg>
            <seg n="b504f0b6">
              När det sedan gäller detta med vattenkraften hänvisar jag mycket
              till skatteutjämningen. De här frågorna hänger samman. Vi har
              ett gemensamt ansvar, där Centern också kunde vara med i bilden,
              när det gäller skatteutjämningen. Vi socialdemokrater är för en
              skatteutjämning.
            </seg>
            <seg n="41eff5e8">
              Det görs också vissa jämförelser med Norden i övrigt och kanske
              Norge i synnerhet. Jag har själv tittat lite grann på statistik
              och resuméer från Nord Regio när det gäller de här frågorna. Där
              säger man bland annat att den regionala bilden i Sverige efter
              Danmark kan karakteriseras som den mest balanserade i Norden.
            </seg>
            <seg n="692ded19">
              Det jag tycker att Centerpartiet skulle oroa sig för är sina
              borgerliga kolleger och deras neddragningar av regionalpolitiska
              medel. Med neddragningar av regionalpolitiska medel kan väl knappast
              den målsättning som Centerpartiet eftersträvar upprätthållas.
            </seg>
          </u>
          <note type="speaker" n="1f4a282f">
            Anf. 48 ULLA LÖFGREN (m) replik:
          </note>
          <u who="ulla_lofgren_239129" xml:id="i-450168e5572b63ed-1" n="f72d32bf">
            <seg n="1db5fcb6">
              Herr talman! Jag vill kommentera Sylvia Lindgrens påstående om
              att Moderaternas med 550 miljoner minskade anslag skulle vara
              så förödande för regionalpolitiken.
            </seg>
            <seg n="b3c75259">
              Vi har sagt i vår anslagsmotion att vi vill prioritera transportstödet,
              medfinansieringen till EU och stöd till kommersiell service på
              landsbygden. Det är viktiga områden, Sylvia Lindgren, för företagarna
              i glesbygd och landsbygd. Basen för tillväxten och utvecklingen
              på landsbygden är ju ändå att det finns företagare.
            </seg>
            <seg n="10e1edd6">
              För företagarna är det faktiskt viktigare att man har fungerande
              vägar. För den man i Vindeln som gör grillkol är det viktigare
              att han kan transportera sitt kol till kunderna hela året och
              inte får stå där en månad om året och inte kunna transportera.
              För honom och för många andra företagare är det viktigare att
              ha tillgång till polis, åklagare och tingsrätt inom tillgängliga
              avstånd än att få selektiva företagsstöd.
            </seg>
            <seg n="7b80ef5d">
              Det är först och främst de selektiva företagsstöden som vi vill
              ta bort. I stället satsar vi mer pengar på rättsväsende, vägar,
              skolor med mera. Detta är mycket viktigare för utvecklingen än
              vad de selektiva företagsstöden är, som inte gör någon större
              nytta enligt de utredningar som är gjorda.
            </seg>
          </u>
          <note type="speaker" n="9b399cfa">
            Anf. 49 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-7" n="04b570fb">
            <seg n="d85f83c8">
              Herr talman! Återigen hamnar vi i en situation där man pratar
              om olika stödformer, företagsstöd och dylikt som kommer inte minst
              Norrlands inland till del. Man säger: Detta behöver vi inte ha.
              Vi behöver i stället bättre vägar.
            </seg>
            <seg n="a2ad3da1">
              Jag försökte också säga att kommunikationerna är en oerhört viktig
              del i det sammanhanget. Men jag är inte övertygad, inte minst
              efter att också ha tagit del av en hel del av den stödverksamhet
              som kommer Norrlands företagare till del, att man helt och hållet
              delar Ulla Löfgrens uppfattning. Det är ändå så att egenintressen
              i storstäder inte tiger still i det sammanhanget.
            </seg>
            <seg n="4c55fc0f">
              Men jag blir inte klok på Ulla Löfgrens infallsvinklar. Av hennes
              inledningsanförande fick jag intrycket att Moderaterna med Ulla
              Löfgren i spetsen säger att det skulle bli bättre om man tog bort
              skatteutjämningen vi vill prioritera, men vi vill skära ned. Det
              är klart att det är väldigt viktigt att man använder pengarna
              på rätt sätt. Men ser inte Ulla Löfgren en skatteutjämning och
              även en skatteutveckling som är jämförbar så att man kan ha välfärd
              över hela landet som en oerhört viktig del också för att företagandet
              ska kunna spridas över hela landet?
            </seg>
          </u>
          <note type="speaker" n="85a69afa">
            Anf. 50 ULLA LÖFGREN (m) replik:
          </note>
          <u who="ulla_lofgren_239129" xml:id="i-450168e5572b63ed-2" n="f72d32bf">
            <seg n="10905446">
              Herr talman! Jo, det är just det jag gör, Sylvia Lindgren. Och
              det är just därför som vi är så kritiska till det nuvarande skatteutjämningssystemet.
              Det är ett skatteutjämningssystem som splittrar landet.
            </seg>
            <seg n="84ecf622">
              Vi tycker att vi ska ha ett skatteutjämningssystem. Vi ska utjämna
              de skillnader i skattekraft som finns i landet. Vi tycker att
              hela landet ska ha lika bra förutsättningar till välfärd, tillgång
              till sjukvård och skolor, kanske bättre. Vi vill givetvis att
              det ska vara bättre än med socialdemokratisk politik. Men vi tycker
              att man ska lösa det genom att det finns ett statligt skatteutjämningssystem.
              Och vi tycker att det finns fog för att det ska vara ett statlig
              skatteutjämningssystem just och inte en utjämning mellan kommunerna.
            </seg>
          </u>
          <note type="speaker" n="93dc2ebf">
            Anf. 51 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-bf6e8821e7aeb3dc-8" n="04b570fb">
            <seg n="ffba4c6b">
              Herr talman! Här skiljer vi oss åt. Vi ser naturligtvis olika
              fördelar och nackdelar med de olika systemen. Men det är bra att
              man ställer upp på att vi ska ha ett skatteutjämningssystem som
              fungerar och också är rättvist och ger en rättvis fördelning.
            </seg>
            <seg n="bdf86b06">
              Sedan kommer vi in på skattefrågor. Det är det gamla vanliga:
              Sänk skatten, skapa flexiblare arbetsrätt så löser vi alla problemen.
              Men det finns knappast någon som har en så stark flexibel arbetsrätt
              som vi har här i Sverige i dag, så de verktyg som Moderaterna
              förespråkar håller inte, Ulla Löfgren.
            </seg>
          </u>
          <note type="speaker" n="8c3b50a4">
            Anf. 52 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-13d5383bfa6be84d-3" n="f9af333c">
            <seg n="4e8442d5">
              Herr talman! Det är inte så att folk i glesbygden flyttar. Det
              är inte sanning. Det som sker är att unga måste ge sig i väg till
              studier. Att unga ger sig i väg till studier och upptäcker världen
              är något som alltid kommer att hända och som jag tror att alla
              måste se positivt på. Det är av värde.
            </seg>
            <seg n="7503e8d3">
              Problemet är att de sedan har så svårt att komma tillbaka. Det
              innebär en åderlåtning av glesbygden och de små orterna, de små
              städerna, att ungdomarna försvinner till de stora städerna i ganska
              stor utsträckning. Säkert skulle många gärna komma tillbaka om
              möjligheten fanns. Men det finns många hinder för att de ska kunna
              komma tillbaka. Ett reellt hinder är att det kan vara väldigt
              svårt att få tag i bostäder i glesbygden. De är upptagna som sommarstugor
              för folk som har flyttat. I den rena glesbygden är det faktiskt
              väldigt svårt att hitta bostäder, konstigt nog.
            </seg>
            <seg n="0694675c">
              Sedan är det också väldigt viktigt, om man ska kunna välja att
              flytta tillbaka som ung familj till exempel, att det finns en
              bra service, att den inte redan har hunnit försvinna. Det måste
              finnas en bra service. Skola, vård och omsorg måste fungera. Kollektivtrafiken
              måste fungera.
            </seg>
            <seg n="cb5f11ce">
              Här är det väldigt viktigt att statliga myndigheter faktiskt
              samarbetar framöver, så att man inte agerar på egen hand och resultatet
              blir ytterligare försämringar och åderlåtning. Man skulle säkert
              kunna göra mycket genom att planera tillsammans så att service
              finns kvar. Det gäller både statliga myndigheter och bolag.
            </seg>
            <seg n="29c17ea0">
              Något annat som måste finnas är roliga och intressanta jobb,
              någonting som man vill flytta tillbaka till. Då kommer vi in på
              företagspolitiken. Den är väldigt viktig om vi ska ha ett levande
              land.
            </seg>
            <seg n="d93114be">
              När det gäller företagspolitiken är det många saker som påverkar.
              Det är till exempel kommunikationer, vägar och järnvägar. Framkomligheten
              för gods på järnväg är mycket central. Därför är det viktigt att
              vi ser över järnvägsstrukturen och ser till att flaskhalsar och
              problem åtgärdas.
            </seg>
            <seg n="21b07549">
              När det gäller vägar är det väldigt viktigt att även det regionala
              vägnätet ses över, att tjälsäkring och upprustning av vägar fungerar.
              Kommunikationer är en viktig bit för företagen och för befolkningen.
            </seg>
            <seg n="2eb00c9d">
              En annan viktig sak är att man måste kunna få tag i rätt typ
              av arbetskraft. Dels handlar det om att de som flyttar tillbaka
              måste ha rätt företag att hitta tillbaka till, dels handlar det
              om att företagen måste kunna hitta rätt arbetskraft för att kunna
              finnas i glesbygden. Det är det som är svårt när det inte är så
              väldigt många att välja på, när det är ett relativt glest byggt
              landskap.
            </seg>
            <seg n="a01403bb">
              Det finns alltså för få företag inom service- och tjänstesektorn
              till exempel. Och verkstadsproduktionen har ju en tendens att
              flytta dit där arbetskraften är billigare. Men det är väldigt
              viktigt att det finns en bra miljö för företagen där det finns
              utbildad arbetskraft. Därför är det väldigt viktigt med den satsning
              som vi har gjort på högskolorna. För att de som bor på dessa platser
              ska kunna utbilda sig till de jobb som faktiskt finns eller skulle
              kunna finnas är utbyggnaden av nätuniversiteten också en väldigt
              viktig satsning. Vi vill fortsätta på det spåret, att högskoleutbildning
              och collegeutbildning ska byggas ut.
            </seg>
            <seg n="71d5a499">
              Något annat som är väldigt viktigt för företagen överlag och
              naturligtvis extra mycket för företagen i glesbygden är möjligheten
              att få tag i kapital. Det gäller till exempel möjligheten att
              låna som är mycket besvärligare i glesbygd än på annat håll eftersom
              fastigheterna i många fall inte har något värde. Det gör att bankerna
              inte har säkerhet för att kunna låna ut. Det här problemet har
              riksdagen gjort sitt bästa för att förstärka genom att driva igenom
              en ny förmånsrätt som kommer att försvåra ytterligare för företagen
              att få låna pengar. Det kommer att behövas kompensatoriska åtgärder
              för att företagen ändå ska kunna utvecklas i glesbygd. Det kommer
              att behövas att staten engagerar sig i att det finns lånemöjligheter
              för små företag i glesbygd. Riskkapital är också ett svårt område.
            </seg>
            <seg n="f71a8fdb">
              Men en mycket positiv sak som händer nu är uppväxten av kreditgarantiföreningar
              runtom i landet. Det här är en väldigt sund inriktning, när företagen
              faktiskt ställer upp för varandra och ger krediter så att andra
              får låna. Det finns goda skäl för att staten ska stimulera och
              stötta möjligheten för detta att utvecklas.
            </seg>
            <seg n="d107761e">
              Ett problem som någon nämnde var mediekoncentrationen. Jag håller
              med om att det inte är bra när medierna alltmer koncentreras till
              stora orter och när stora delar av landet blir alldeles för dåligt
              speglade.
            </seg>
            <seg n="4e37fe5c">
              Ett annat problem är ju att de som först flyttar från glesbygden
              är kvinnor. Jämställdhetsproblemen måste verkligen tas på allvar
              i alla sammanhang när det gäller regionalpolitiska insatser.
            </seg>
            <seg n="99470410">
              Glesbygdspolitiken är inte bara fråga om företag och utbildning.
              En viktig del är faktiskt den traditionella företagsamheten, nämligen
              jordbruk och skogsbruk. Där händer en hel del positiva saker.
              Jag vill peka på något jag tycker är roligt, nämligen Resurscentrum
              för småskalig livsmedelsförädling, Eldrimner, som har börjat sin
              verksamhet. Det är en oerhört intressant och rolig verksamhet
              som ska få leva kvar och utvecklas. Det får gärna bli fler sådana
              centrum.
            </seg>
            <seg n="e558d637">
              En spännande utveckling med lokal livsmedelsförädling kan också
              bidra till att turister får fler roliga och intressanta ställen
              att besöka. Turismen måste vi också stötta i hela landet, men
              den kan ha särskilt god påverkan i glesbygden.
            </seg>
            <seg n="42c1c72a">
              Jag vill gärna poängtera att för att turismen ska utvecklas är
              det viktigt att vi inte på ett trångt sätt bara utnyttjar våra
              resurser som finns i glesbygden. Vi måste tänka på att de ska
              finnas kvar och vara spännande och intressanta för dem som bor
              där och även för dem som kommer på besök. Det måste få finnas
              till exempel gammelskog kvar för den typ av turist som är intresserad
              av att besöka spännande och lärorika platser inte bara för befolkningen
              och för biologisk mångfald, som är det allra viktigaste, men även
              för utvecklingen av turismen. Till exempel kan man tänka på vildlaxens
              möjligheter att överleva. Vildlaxen ska få finnas kvar i uppväxtälvarna.
              Man borde se över detta noggrant och arbeta för detta.
            </seg>
          </u>
          <note type="speaker" n="e9dcc343">
            Anf. 53 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b825536f88020289-2" n="313eec27">
            <seg n="60434220">
              Herr talman! Jag blev glad när Ingegerd Saarinen tog upp Eldrimner
              och det lokala Resurscentrum för småskalig livsmedelsförädling.
            </seg>
            <seg n="a805ff4e">
              Resurscentrumet lever just nu på hoppet. Man vet inte om det
              finns några resurser redan för 2004. Jag hade en diskussion med
              jordbruksministern för någon vecka sedan. Hon sade att det pågick
              en beredning i Regeringskansliet. Man kan hoppas att den utfaller
              väl.
            </seg>
            <seg n="eb6cdd6d">
              Är Ingegerd Saarinen beredd att använda sina kontakter för att
              påverka i den riktningen att det verkligen finns resurser så att
              resurscentrumet inte måste läggas ned redan under nästa år? De
              projektpengar som finns tar slut vid årsskiftet.
            </seg>
          </u>
          <note type="speaker" n="4bc6c213">
            Anf. 54 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-13d5383bfa6be84d-4" n="f9af333c">
            <seg n="27d94558">
              Herr talman! Eftersom jag tycker att detta är både viktigt, spännande
              och intressant kommer jag naturligtvis att arbeta för att centrumet
              får överleva.
            </seg>
          </u>
          <note type="speaker" n="853da384">
            Anf. 55 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b825536f88020289-3" n="313eec27">
            <seg n="babc8a84">
              Herr talman! Jättebra! Det är ett akut läge. Det är därför jag
              understryker detta i debatten.
            </seg>
          </u>
          <note type="speaker" n="2c167e79">
            Anf. 56 LENNART GUSTAVSSON (v):
          </note>
          <u who="lennart_gustavsson_0428b0" xml:id="i-c0a7080bb69f96b3-0" n="04aad3b7">
            <seg n="8e97c84f">
              Herr talman! Det är inte helt lätt att som siste talare, dessutom
              inte ledamot i näringsutskottet, komma in i debatten och försöka
              tillföra något nytt men jag ska försöka. Jag kommer längst norrifrån
              av dagens debattörer, men jag tycker om stockholmare ändå.
            </seg>
            <seg n="3414e2fd">
              Jag ska alltså försöka föra en debatt om hur vi kan skapa en
              hållbar tillväxt regionalt. Jag kommer att välja att göra detta
              utifrån behovet av det tråkiga ordet strukturomvandling. Jag väljer
              också att koncentrera mig på min egen hemregion i synnerhet Norrlands
              inland. Det är en region som i den senaste debatten mycket olyckligt
              hamnade i fokus om närande och tärande. Jag menar, som alla andra,
              att hela landet faktiskt behöver hela landet. Det är utifrån det
              som diskussionen borde föras.
            </seg>
            <seg n="e2780c86">
              Skogslänens invånarantal har under de senaste åren minskat kraftigt.
              Den viktigaste orsaken är svårigheten att få ett arbete. Särskilt
              oroväckande är att nettoutflyttningen till stor del består av
              kvinnor och unga välutbildade människor. Förutom befolkningsminskningen
              är det problem också med neddragningar i offentlig sektor, ensidig
              näringsstruktur och låg utbildningsnivå.
            </seg>
            <seg n="149a7f1b">
              Alla förlorar på folkomflyttningen, inte bara utflyttningskommunerna.
              På sikt är det ekonomiskt, miljömässigt och socialt ohållbart
              att inte nyttja hela landets resurser. Storstäderna brottas med
              trafikproblem, sjukvårdskris och bostadsbrist, samtidigt som segregation,
              kriminalitet och social utslagning ökar.
            </seg>
            <seg n="0caf5f1f">
              Om vi ska kunna nå den stolta ambitionen om att hela Sverige
              ska leva måste vi föra en politik för regional utveckling som
              bygger på en helhetssyn på regionens egna förutsättningar. Det
              ska vara en politik som har en stark lokal förankring och förmår
              att mobilisera regionens egna utvecklingskrafter för samhällsservice
              och utveckling.
            </seg>
            <seg n="03c39df7">
              Om tillväxtprogrammen ska nå framgång behövs en demokratisk förankring
              där den lokala initiativkraften tas till vara. Ska tillväxtavtalen
              få en legitimitet måste till exempel både det kvinnliga och det
              manliga perspektivet komma med. Det är dessutom nödvändigt att
              styra olika former av stöd på ett sådant sätt att kvinnor och
              män får ta del av dem i lika stor utsträckning.
            </seg>
            <seg n="d266f699">
              En framgångsrik politik för regional utveckling förutsätter alltså
              förutom resurser också ett brett lokalt engagemang. En regionalpolitik
              värd namnet måste bygga på solidaritet och rättvisa.
            </seg>
            <seg n="f92d05b0">
              Herr talman! För Norrland, och då kanske framför allt inlandet,
              har naturtillgångarna spelat en avgörande roll. Jag är övertygad
              om att det under överskådlig tid kommer att vara så. Förutom skogen,
              vattenkraften och malmen kommer den unika miljön att spela en
              allt större roll för bland annat besöksnäringen. Vi ser hur man
              utifrån naturtillgångar som kyla, snö och gleshet med ett nytt
              tänkande kan utveckla nya verksamheter som biltestning. I det
              sammanhanget får man konstatera att utvecklingen inom det området
              har skett genom en ganska lyckad kombination av företagsamma människor
              och riktade offentliga insatser.
            </seg>
            <seg n="d79b5db2">
              Teknikutvecklingen innebär i sig att färre människor allt effektivare
              utvinner alltmer av våra naturtillgångar. Jag menar att det är
              viktigt att bejaka teknikutvecklingen. Alternativet vore, om man
              vill raljera, att förbjuda både skördare och motorsåg i skogen
              och återgå till timmersvans. Det skulle skapa mer sysselsättning
              men är naturligtvis helt orealistiskt. Sverige och Norrland ska
              utvecklas utifrån begrepp som hög teknik, välutbildad arbetskraft,
              delaktighet och miljöhänsyn.
            </seg>
            <seg n="61865548">
              Herr talman! Begreppet vidareförädling har, så länge jag minns,
              lyfts fram som viktigt för tillväxt. När den rena råvaruutvinningen
              sysselsätter allt färre blir jobben inom vidareförädling allt
              viktigare. Tanken att vidareförädling ska ske så nära råvaran
              som möjligt är också riktig. Vi kan naturligtvis inte nöja oss
              med att låta Norrland, speciellt inlandet, reduceras till att
              vara en råvaruleverantör. Men om vi vill skapa tillväxt och fler
              arbetstillfällen räcker det inte med den gamla typen av vidareförädling.
              Vi måste förmå att skapa tillväxt och utveckling inom verksamheter
              som utbildning, tjänste- och miljöteknikföretagande. Därför ska
              vi utveckla vår syn på vidareförädling av naturtillgångar. Vi
              har goda förutsättningar att utifrån våra naturresurser utveckla
              begreppet vidareförädling.
            </seg>
            <seg n="3a6bafd2">
              Ska detta kunna ske krävs bland annat att vi själva har förmågan
              att se och ta till vara de möjligheter som bjuds. Vi måste inse
              att arbete, tillväxt och utveckling kan skapas på andra sätt än
              genom traditionell vidareförädling. Detta är en viktig del i den
              strukturomvandling som nu sker med rasande fart. Det är en förändring
              som dels ska mötas med investeringar i moderna kommunikationer,
              dels också mötas av en i vissa stycken annan strukturomvandling.
            </seg>
            <seg n="2c02a17b">
              En sådan omvandling innebär att vi måste komma bort från synen
              på vad som är riktigt arbete och vad som inte är ett riktigt arbete.
              Det finns ibland ett synsätt där sysselsättningen inom andra områden
              än direkt industriproduktion värderas lägre.
            </seg>
            <seg n="c4621bb7">
              Detta synsätt finns kanske mest uttalat i Norrlands inland, som
              jag kommer ifrån. Synen på utbildning, synen på tjänstesektorn,
              synen på forskning, synen på besöksnäring och synen på miljöteknikföretagande
              måste alltså utvecklas. I det sammanhanget har naturligtvis utbildningsväsendet
              ett avgörande ansvar.
            </seg>
            <seg n="1493145c">
              Ska vi lyckas med att till fullo ta till vara alla våra regioners
              unika förutsättningar måste vi alltså vidareförädla på ett nytt
              sätt. De förändringar som nu sker i allt snabbare takt måste mötas
              med ett nytt och utvecklat tänkande. Bland annat innebär det för
              mig att en insats som transportstödet måste utvecklas. Lyckas
              man skapa nya produkter genom kunskaps- och tjänsteföretagande
              bör vi försöka utveckla transportstödet.
            </seg>
            <seg n="f88fc7a4">
              Jag noterar att det finns två socialdemokratiska motioner som
              i stort sett överensstämmer med Vänsterpartiets syn från förra
              året, och också Yvonne Ångström har berört frågan. Jag vet att
              det finns en hel del problem runt detta, men jag tycker att det
              kan tjäna som ett exempel på hur vi konkret kan utveckla politiken.
            </seg>
            <seg n="54d00cc9">
              Till sist, herr talman: En permanent geografiskt handikappad
              region vad är det? Jo, det är ett sätt som en del väljer att beskriva
              en i mitt tycke väldigt rik del av Europa på. Syftet med beskrivningen
              är att tydliggöra att det behövs fortsatta insatser från EU:s
              strukturfonder inom mål 1-området. Jag tycker att det är bedrövligt
              att vi väljer att beskriva en region som en permanent geografiskt
              handikappad region. Borde det inte i stället vara så att vi lyfte
              fram den stora betydelse som våra naturtillgångar i vid mening
              har för en uthållig tillväxt i vår del av världen? Som ett exempel,
              till sist, kan nämnas att de två nordliga länen i princip utgör
              Europas viktigaste malm- och mineralproducent.
            </seg>
          </u>
          <note n="9fc0eb27">
            Jag yrkar bifall till förslaget i näringsutskottets betänkande.
          </note>
          <note n="4b579887">
            Föredrogs
          </note>
          <note n="4e3d969d">
            Överläggningen var härmed avslutad.
          </note>
          <note n="bb85fd10">
            8 § Försvar samt beredskap mot sårbarhet budgetåret 2004
          </note>
          <note type="speaker" n="ce388421">
            Anf. 57 PETER JONSSON (s):
          </note>
          <u who="unknown" xml:id="i-9818f7c8f6bbd396-0" n="a5cb9ab2">
            <seg n="f7ba2f10">
              Herr talman! Det vi nu ska diskutera är den del av budgeten som
              handlar om Sveriges försvar och vår beredskap mot sårbarhet. Den
              omfattar totalt 44,3 miljarder kronor. Inom denna del av statens
              budget ligger två olika områden som är centrala för oss medborgare
              och för vår grundläggande säkerhet.
            </seg>
            <seg n="e093e48d">
              Det första området är totalförsvaret. Under 2004 kommer politikområdet
              totalförsvar att ha ett anslag på 43 miljarder kronor. Dessa pengar
              går både till det militära och det civila försvaret. Totalförsvarets
              uppgift är att bidra till att bevara vårt lands fred och självständighet.
              Vi ska kunna möta militära hot som direkt berör Sverige samtidigt
              som vi internationellt ska bidra till fred och säkerhet i vår
              omvärld.
            </seg>
            <seg n="02d4e22c">
              Vi i Sverige lever inte isolerat från det som händer runtomkring
              oss. Som en del av det internationella samfundet måste vi ta vår
              del av ansvaret för att bidra till en trygg och säker värld. Därför
              är våra internationella insatser allt viktigare. I anslaget till
              försvaret för 2004 beräknar vi att ungefär 1,2 miljarder kronor
              kommer att gå till fredsbefrämjande truppinsatser.
            </seg>
            <seg n="ff562817">
              Det andra området inom den budget som vi nu ska diskutera är
              skydd och beredskap mot olyckor och svåra påfrestningar. Under
              2004 kommer detta politikområde att ha ett anslag på 1,3 miljarder
              kronor.
            </seg>
            <seg n="49ae66c3">
              Svåra påfrestningar och olyckor kan ju även inträffa i fred.
              Det handlar om översvämningar, smittsamma djursjukdomar, allvarliga
              störningar i elförsörjningen och liknande. Det kan både handla
              om olyckor som vi människor orsakar och om naturolyckor. Detta
              är med andra ord ett brett område som bland annat omfattar räddningstjänst,
              transport av farligt gods samt skydd mot olyckor med kemikalier
              och brandfarliga och explosiva varor.
            </seg>
            <seg n="09f04b09">
              Som jag sade inledningsvis handlar denna del av budgeten om vår
              grundläggande säkerhet. Om vi inte kan värna om freden och om
              vår självständighet, om vi inte kan bidra till fred och säkerhet
              i vår omvärld, om vi inte kan skydda oss mot svåra påfrestningar
              och olyckor, då skulle Sverige vara ett betydligt mer otryggt
              land att leva i.
            </seg>
            <seg n="9b5e802b">
              Därför har det historiskt sett rått en stor samsyn i vårt land
              kring dessa områden. Även om vi haft politiska konflikter om detaljer
              har det svenska samhället i stort sett varit överens om huvudinriktningen.
              Jag hoppas att debatten kammaren i dag kan bli lika positiv och
              konstruktiv som utskottets arbete kring budgeten har varit.
            </seg>
          </u>
          <note type="speaker" n="95d8e040">
            Anf. 58 OLA SUNDELL (m):
          </note>
          <u who="ola_sundell_963beb" xml:id="i-a24db70a30f77450-0" n="88b14dc4">
            <seg n="c074cef7">
              Herr talman! Tack, Peter, för de vänliga orden i avslutningen.
              Jag ska försöka göra mitt bästa för er, för ministern och för
              er uppe på åhörarläktaren.
            </seg>
            <seg n="2326da34">
              Det förra betänkande som behandlades i kammaren gällde ju regionalpolitiken.
              Men jag vill nog påstå att det vi har framför oss under det kommande
              året är den verkliga regionalpolitiken, i varje fall när man hör
              signalerna från olika håll runtom i landet.
            </seg>
            <seg n="c400c166">
              Jag börjar i alla fall med att yrka bifall till reservation 2
              i betänkandet, som gäller uppdelningen av anslagen 6:1 och 6:2.
            </seg>
            <seg n="a227e198">
              Jag tror inte att budgetdebatten om försvaret 2003 låter som
              någon kioskvältare av det större formatet. Alla går som väntat
              och ser på det stora avgörande som kommer nästa år, försvarsbeslutet
              2004. Det blir sannolikt det stora dragplåstret, i varje fall
              inom försvarspolitiken. Jag säger sannolikt med tanke på de rykten
              som når ens öra om att allt inte står rätt till med nödvändiga
              förberedelser och underlag som håller måttet.
            </seg>
            <seg n="a9b13ab2">
              Är det något som man som försvarspolitiker önskar sig inför framtiden
              är det att historien från det förra försvarsbeslutet inte upprepar
              sig. Man önskar att den proposition som någon gång under hösten
              nästa år når riksdagens bord är ett underlag som man kan betrakta
              som genomarbetat och som ger förutsättningar för balans där det
              vi vill åstadkomma med olika förmågor svarar väl mot de resurser
              som vi politiker ställer till förfogande för uppgiften.
            </seg>
            <seg n="843e1f11">
              Hellre ett material som håller måttet i det avseendet, vad gäller
              realism och genomförbarhet, men som kanske dröjer en aning än
              ett material som levereras i tid men som i övrigt inte står pall
              för verkligheten. Jag uppmanar verkligen ministern att lyssna
              till vad jag just har sagt: Det gäller att leverera ett material
              som håller måttet, som har en kvalitet, som vi kan stå på inför
              framtiden, och inte att jäkta fram något som kommer att bli ett
              hopkok som så småningom resulterar i ett elände ute i förbanden
              med mera.
            </seg>
            <seg n="d19d15d8">
              Spåren från det förra försvarsbeslutet förskräcker. Det var ett
              orealistiskt beslut som innehöll för många uppgifter och hade
              för stor kostym i förhållande till tilldelade resurser. Taktiken
              att använda sig av försvarsanslaget som budgetregulator var viktigare
              än att fråga sig vilka uppgifter vi vill att försvaret ska lösa
              och sedan skapa förutsättningar för att göra detta möjligt. Balans
              mellan förmåga och tilldelade resurser måste vara vägledande vare
              sig regeringen väljer att gå Miljöpartiet till mötes, som ligger
              på minus 6 miljarder kronor, eller att närma sig oss moderater,
              som ligger på plus 3 miljarder kronor. Om regeringen väljer nedrustningspartierna
              som samarbetspartner måste ju fler förband läggas ned och mindre
              resurser gå till forskning och utveckling.
            </seg>
            <seg n="09599f6f">
              De utvärderingar som har gjorts av förra beslutet visar ju på
              betydande brister i genomförandet. Dessa har till stor del sin
              grund i för mycket och för lite, det vill säga nya uppgifter,
              omställning och minskade anslag. Ekvationen går inte ihop.
            </seg>
            <seg n="69b9d035">
              På grund av ett dåligt beslutsunderlag, och därmed ett orealistiskt
              försvarsbeslut, det förra beslutet, har Försvarsmakten hamnat
              i en förtroendekris. Regeringen och dess samarbetspartner har
              försatt Försvarsmakten i denna förtroendekris. Ansvaret vilar
              på regeringen. Resultatet ser vi nu. Förmågan att försvara Sverige
              är begränsad eller kan, som utredaren påpekar, inte anses godtagbar.
              Vidare har man på eget bevåg utbildat färre värnpliktiga än vad
              riksdagsbeslutet innebär.
            </seg>
            <seg n="c4095f55">
              För vårt lands bästa, för långsiktigheten, för hållbarheten i
              beslutet, för arbetsron för tusentals anställda med familjer och
              för framtiden borde tiden vara mogen för Socialdemokraterna att
              söka kontakt med oss moderater hellre än med vänsterpartierna.
              Som ny i försvarspolitiken, en riktig rookie skulle jag vilja
              beteckna mig, tycker jag att det är anmärkningsvärt att regeringspartiet
              inte söker uppgörelser där det största oppositionspartiet, Moderaterna,
              finns med.
            </seg>
            <seg n="4c0ce088">
              Jag skulle vilja fråga försvarsministern vad regeringens strategi
              är när det gäller att söka breda, långsiktiga och uthålliga lösningar
              på försvarspolitiken.
            </seg>
            <seg n="6051e6ee">
              Försvarsmakten har för närvarande också att utreda fyra olika
              anslagsnivåer och fylla dessa nivåer med förmågor som svarar mot
              var och en av dem. Av dessa nivåer är en oförändrad, en minus
              3 miljarder, en minus 6 miljarder och en plus 3 miljarder. Det
              jag hört är att man ska utreda och rejält finräkna på den oförändrade
              nivån samt på minus 3- och minus 6-nivån. Men just vår nivå, den
              på plus 3, har man tänkt lämna därhän.
            </seg>
            <seg n="dd94b668">
              Det är anmärkningsvärt att man tillsammans med Miljöpartiet finräknar
              på ett minus 6-alternativ, men lämnar vårt alternativ, plus 3,
              utanför. Därför vill jag fråga ministern om det rykte som påstår
              detta endast är en fabel eller om det finns någon sanning i det.
              Det har nämligen ryktats om att man inte kommer att finräkna på
              plus 3-alternativet. Jag skulle vilja säga att det för oss parlamentariker
              är utomordentligt viktigt, när det gäller den fortsatta behandlingen
              av försvarsunderlaget, att få alla fyra alternativen grundligt
              redovisade. På så sätt kan vi gaffla in det som ska bli Sveriges
              organisation i nästa försvarsbeslut. Är ryktet sant eller inte?
              Jag förväntar mig att ministern svarar på detta.
            </seg>
            <seg n="50d4a352">
              Herr talman! Låt mig göra några reflexioner kring vilka omvärldsfaktorer
              och andra förutsättningar som styrt den moderata säkerhets- och
              försvarspolitiken dit där den nu befinner sig. Den yttre säkerheten
              försvarsförmågan och den inre säkerheten polismakten är områden
              där staten ska stå stark. Jag lämnar brotten, medborgargardena
              och polisbristen därhän, eftersom jag tror att vi har fullt upp
              med den andra säkerheten, nämligen rikets säkerhet.
            </seg>
            <seg n="90969b06">
              Visst är förmågan till försvar och förmågan till insatser konjunkturanpassade.
              Om ryssen inte väntar runt hörnet kan vi dra ned på resurserna.
              Sådan är min sinnebild, och sådan är säkert också de flesta andras.
              Men vi moderater är lite fegare än ni andra. Vi vågar inte släppa
              ifrån oss lika mycket försvarsförmåga som ni. Ni tar en större
              risk än vi.
            </seg>
            <seg n="f13a804b">
              Dagens verklighet är dock en paradox avseende avspänningen. Sannolikheten
              är i dag större än tidigare för att en svensk flicka eller pojke,
              som är utbildad till att sättas in vid en insats, kommer att hamna
              i ett skarpt läge där det gäller liv eller död. Det innebär att
              vårt försvar i dag står inför nya och annorlunda utmaningar än
              vad som gällde i går. Jag kan med lätthet påstå att det är mer
              sannolikt att ett hot i dag blir verklighet än vad som var fallet
              under det stora hotets tid, alltså under kalla kriget-perioden.
            </seg>
            <seg n="91212629">
              Detta innebär att vi i Sverige inte kan ta time-out från att
              utveckla vapensystem och utbilda värnpliktiga från att helt enkelt
              ha ett försvar som svarar mot kraven på säkerhet för svenskt vidkommande.
              Verkligheten tar nämligen inte time-out.
            </seg>
            <seg n="88e1d1e6">
              Det ställs krav på oss att beskriva hotbilden och därefter formulera
              de förmågor vi vill ha för att på bästa sätt förena slagkraft
              och flexibilitet, förmåga till försvar av egna territorier och
              förmåga till gemensamma insatser med andra länder. Därför måste
              utbildningen av värnpliktiga, liksom materiel, hålla högsta klass.
              Våra pojkar och flickor förtjänar det bästa när de tjänar sitt
              land och riskerar sina liv.
            </seg>
            <seg n="c4ca9642">
              Vi kan inte slå oss till ro och tro att allt vedervärdigt tagit
              slut, att det inte finns några soldater mer och att det inte finns
              några gevär. Det är svårare att beskriva hotbilden i dag än i
              går, men vi måste ändå göra det. Det är viktigt för freden och
              säkerheten.
            </seg>
            <seg n="5954f2ee">
              Herr talman! När det gäller värnplikten är det nu inne att ropa
              på plikt för alla och envar, flickor såväl som pojkar. På ett
              sätt lever vi i den bästa av världar av frihet och plikt. Flickorna
              har friheten och pojkarna plikten. Om det är något som är akut
              så är det väl just de gemensamma internationella insatserna.
            </seg>
            <seg n="f596dbc1">
              Hur förfogar man med det system vi har i dag över kompetensen,
              och hur kan vi föra den vidare efter värnplikten? Det är den frågan
              som i första hand måste besvaras. Den andra frågan är för min
              del sekundär. Och man måste också en gång för alla fråga sig:
              Vilken uppgift är det vi ska lösa, och vilken bemanning måste
              vi ha för att kunna lösa den uppgiften? Det är den viktiga frågan
              när det gäller bemanningen av försvaret.
            </seg>
          </u>
          <note type="speaker" n="2bc1ae7a">
            Anf. 59 ALLAN WIDMAN (fp):
          </note>
          <u who="allan_widman_6a403b" xml:id="i-51e220f202bd31b8-0" n="b3a7e27a">
            <seg n="500ba67a">
              Herr talman! Tidpunkten för årets försvarspolitiska debatt är
              väl vald. Just nu tonar preludiet inför nästa års försvarsbeslut
              fram. Samtidigt pekar Ekonomistyrningsverket på att balans i statsfinanserna
              2004 kommer att kräva besparingar eller intäktsförstärkningar
              på minst 5 miljarder kronor. Och mellan EU:s medlemmar avgörs
              just i dessa dagar den svenska alliansfrihetens vara eller inte
              vara.
            </seg>
            <seg n="1e82c764">
              För svenskt vidkommande står valet mellan att ännu en gång denna
              höst straffa oss ur en grundläggande del av Europasamarbetet,
              eller att i större eller mindre utsträckning ge avkall på alliansfriheten,
              som är den kanske tydligaste stolpen i landets säkerhetspolitik.
            </seg>
            <seg n="bfe8f13e">
              Man kan förmoda att en politisk majoritet i riksdagen till sist
              kommer att ställa sig bakom det senare alternativet. Och det är
              bra. Men visst är det betecknande hur bakvänt, närmast snubblande,
              vi omfamnar Europa. Efter högt föredöme säger vi först nej, nej,
              nej, och sedan säger vi måhända plötsligt ja. Det är inte att
              undra på att opinionen ofta slår bakut. Som strategi imponerar
              detta knappast heller på de kretsar i vilka vi sedan måste vinna
              inflytande.
            </seg>
            <seg n="d6cc1868">
              För Folkpartiet liberalerna är det naturligt att en vidare och
              alltmer fördjupad integration socialt och ekonomiskt också blir
              säkerhetspolitiskt förpliktande. Att skyldigheten att bistå andra
              medlemmar vid militära angrepp nu sätts på pränt i konstitutionen
              framstår därför för oss snarare som en bekräftelse än som en nyhet.
              Självklart ska Sverige ställa sig bakom denna, främst för att
              manifestera solidariteten med andra medlemsländer, men också för
              att framgångsrikt kunna slå vakt om den transatlantiska länken.
            </seg>
            <seg n="d8164451">
              Herr talman! Internationell fred och säkerhet förutsätter samverkan
              och ömsesidigt beroende mellan USA och Europa. Många har på senare
              år liknat det militära försvaret vid en hemförsäkring. Liknelsen
              är träffande. Ett inbrott eller en brand är kanske osannolik eller
              till och med otrolig. Men ändå kan de flesta av oss inte tänka
              sig att avstå från en försäkring just därför att vi vet att risken,
              även om den är liten, ändå alltid finns och att följderna kan
              bli katastrofala.
            </seg>
            <seg n="4f365b4e">
              Mot denna bakgrund menar vi liberaler att premien, i form av
              ett tillräckligt skydd mot väpnade angrepp, alltid måste erläggas.
              Samtidigt är det, precis som Ola Sundell framhöll, givet att premien
              över tid kan variera beroende på riskerna. I en lugn och fredlig
              värld är det rimligt att vi betalar mindre och i omvända fall
              mer.
            </seg>
            <seg n="274d7208">
              Men det finns också andra möjligheter att påverka både riskerna
              och premiernas storlek. Den viktigaste har jag redan nämnt, nämligen
              möjligheterna av samarbete med andra försäkringstagare. Både Nato
              och EU erbjuder fördelar som påminner om återförsäkring eller
              grannsamverkan mot brott. Sverige bör inte avstå från något av
              dessa alternativ.
            </seg>
            <seg n="e947cd4b">
              Försvarsmaktens problem är många och svåra. Alldeles oavsett
              omvärldsbilden och eventuella samarbeten måste dessa brister åtgärdas.
            </seg>
            <seg n="10498b71">
              Det primära blir att återupprätta den övergripande politiska
              styrningen och uppföljningen. Bortsett från internationella insatser
              och en möjlighet till snabba substantiella utgiftsbegränsningar
              som försvaret kommit att representera har regeringens intresse
              för myndigheten varit minst sagt lindrigt. Regeringens minsta
              departement har inte kunnat gå i clinch med ett tio gånger större
              högkvarter. Att det senare dessutom inom ramen för växeltjänstgöringen
              i stor utsträckning också kommit att bemanna det förra har inte
              förbättrat oddsen.
            </seg>
            <seg n="37b77482">
              Följden har blivit att riksdagen på grund av usla underlag inte
              kunnat följa upp de beslut som har fattats. Vi instämmer i Riksdagens
              revisorers slutsats att Försvarsmakten i dag i vidast möjliga
              mening styr sig själv.
            </seg>
            <seg n="fb7ce232">
              Detta har i sin tur varit den viktigaste betingelsen för att
              Högkvarteret har kunnat svälla till det muminhuvud som Håkan Juholt
              nyligen beskrev det som. Snart tjänstgör var tionde svensk officer
              i denna högsta ledning. Det har möjliggjort att kostnaden för
              materielavveckling har blivit 300 % högre än planerat, och det
              har bidragit till att bemyndiganderamen har överskridits, att
              kostnaderna för löner och personalavveckling skenat och, inte
              minst viktigt, att förmågan att försvara Sverige inte längre anses
              godtagbar. Det är också signifikativt att den sistnämnda slutsatsen
              inte når riksdagen via Försvarsmakten eller regeringen utan genom
              andra, oberoende källor.
            </seg>
            <seg n="d73d37ba">
              Det finns andra områden där det politiska ansvaret för bristerna
              är än mer tydliga, och jag ska avslutningsvis beröra två av dem.
            </seg>
            <seg n="d1b6f81d">
              Det första gäller grundutbildningen av värnpliktiga, som är en
              kostsam verksamhet, både för Försvarsmakten, för de enskilda och
              för samhället i övrigt. Sedan ett antal år kasserar vi i stort
              sett samtliga värnpliktiga från krigsorganisationen innan de fyllt
              25 år. I stället för att som tidigare livstidsförlänga soldaterna
              genom repetitionsövningar utbildar vi hela tiden nya från scratch
              . Bara genom att behålla dessa soldater i ytterligare tio år kan
              vi skapa möjligheter för en halverad grundutbildning och samtidigt
              fylla de stora och ständigt växande luckorna i insatsförbanden.
              Förutom stora kostnadsbesparingar skapar detta förutsättningar
              för kontinuitet och fullskaliga övningar i högre förband. Därtill
              får vi en mer ändamålsenlig ålderssammansättning och bättre hushållning
              med personella och materiella resurser.
            </seg>
            <seg n="2c727f35">
              Om denna förändring kombineras med ett kontrakts- eller reservistsystem
              skapas också helt nya förutsättningar för nationell beredskap
              och rekrytering till internationella insatser. En betydande minskning
              av antalet som grundutbildas tillsammans med en gynnsam utveckling
              i omvärlden bereder på så sätt även väg för ett fredstida avskaffande
              av värnplikten. Studier från andra samhällsområden visar att frivillighet
              alltid ger bättre utbildningsresultat. Militär utbildning utgör
              naturligtvis inget undantag.
            </seg>
            <seg n="4af4034c">
              Slutligen ska jag också säga ett par ord om vilka faktorer som
              bör styra utformningen av det svenska försvaret. Dessvärre är
              denna fråga allt annat än retorisk. För ett par månader sedan
              tillsatte regeringen en arbetsgrupp för att se över grundorganisationen
              inför nästa års försvarsbeslut. I riktlinjerna för arbetsgruppen
              angavs särskilt att man skulle beakta regionala och arbetsmarknadspolitiska
              aspekter.
            </seg>
            <seg n="f8644f84">
              För en vecka sedan efterlyste ledande försvarspolitiker från
              Socialdemokraterna, Kristdemokraterna och Centern en koncentration
              av utvecklingsresurserna på materielsidan. Det hette: Om vi inte
              lyckas med detta riskerar vi i värsta fall att förlora en högteknologisk
              bransch i sin helhet. Det handlar förstås om att sätta i gång
              miljardrullningen i det nätverksbaserade försvaret, NBF. Uttalandet
              är i sig ett uttryckligt erkännande av att försvaret ska hålla
              till godo med det som inhemsk försvarsindustri behagar leverera,
              inte vad som försvaret nödvändigt behöver för att lösa sina uppgifter.
            </seg>
            <seg n="751dfdc8">
              Herr talman! Att hänga på Försvarsmakten mål och krav som saknar
              anknytning till dess huvuduppgifter ger dålig valuta för skattepengarna
              och begränsar möjligheterna att utkräva ansvar. Detta måste upphöra.
              Jag yrkar bifall till reservation 1.
            </seg>
          </u>
          <note type="speaker" n="d01da111">
            Anf. 60 ERLING WÄLIVAARA (kd):
          </note>
          <u who="erling_walivaara_05b445" xml:id="i-5194768c6c7faa61-0" n="14a2a397">
            <seg n="d6fb3f83">
              Herr talman! Låt mig först få uttrycka min glädje över att se
              ministern i kammaren. I och för sig är det inte en engångsföreteelse.
              Ministern har, såvitt jag minns, varit här varenda gång som vi
              har haft försvarsdebatter.
            </seg>
            <seg n="0c119437">
              Jag ska börja med att yrka bifall till Kristdemokraternas reservation
              3 i betänkandet.
            </seg>
            <seg n="1b5d0f53">
              Det här betänkandet ägnas huvudsakligen åt anslagen inom den
              ram för utgiftsområde 6 som riksdagen tidigare har fattat beslut
              om.
            </seg>
            <seg n="f3b3e0e4">
              Eftersom Kristdemokraternas förslag till utgiftstak och fördelning
              mellan de olika utgiftsområdena har fallit avstår vi från att
              delta i beslutet om fördelningen inom utgiftsområdet.
            </seg>
            <seg n="2ada3465">
              Kristdemokraternas förslag beskrivs i ett särskilt yttrande där
              det bland annat framgår att vi vill förstärka Kustbevakningens
              budget med 20 miljoner kronor utöver regeringens förslag, detta
              för att Kustbevakningen ska klara alla de nya uppgifter som har
              påförts den.
            </seg>
            <seg n="d3ed69bd">
              I betänkandet behandlas utöver budgeten frågor som berör utvecklingen
              i försvaret hur Försvarsmakten lyckats genomföra tidigare beslut
              om förbandsutvecklingen under åren 2000 och 2001 som riksdagen
              fattat. Många rapporter pekar på att riksdagens beslut om Försvarsmaktens
              utveckling fram till år 2004 inte kommer att förverkligas på det
              sätt som riksdagen förutsatte vid tiden för besluten. Ett enigt
              utskott förordar därför en uppföljning av frågan och avser att
              återkomma i ett betänkande under våren 2004.
            </seg>
            <seg n="448b0b5b">
              En annan i dagarna mycket aktuell fråga som utskottet lyfter
              fram i betänkandet är frågan om hur elförsörjningen och telekommunikationerna
              fungerar i det svenska samhället. Ovädret i de västra delarna
              av landet i slutet av förra veckan avslöjade hur sårbart vårt
              samhälle är. Det är inte acceptabelt att hushållen blir utan el-,
              vatten- och teleförsörjning under flera tiotals timmar. Därför
              är det ett väl motiverat krav som utskottet ställer på regeringen,
              nämligen att redovisa vilka åtgärder regeringen har vidtagit för
              att säkerställa elförsörjning och telekommunikationer. Onekligen
              har regeringen inte vidtagit erforderliga åtgärder eftersom detta
              långvariga avbrott på el, vatten och telenät återigen kunde hända.
              Else-Marie Lindgren kommer i sitt anförande att utveckla vår syn
              i frågan.
            </seg>
            <seg n="a59b8835">
              Eftersom ett nytt försvarsbeslut ska fattas nästa år avser jag
              inte att i denna debatt fördjupa mig i alla detaljer i försvarspolitiken
              utan väljer att lyfta fram några för oss viktiga huvudprinciper.
              Var sak har sin tid.
            </seg>
            <seg n="db1c952a">
              Det svenska försvarets huvuduppgift är väpnad strid. Försvarets
              uppgift är att bidra till fred, frihet och säkerhet för alla människor
              i vårt samhälle. Vi ska också solidariskt bidra till en fredlig
              utveckling i vår omvärld, både inom EU och globalt.
            </seg>
            <seg n="2d20df6a">
              Såväl civila som militära medel måste finnas till förfogande
              för denna uppgift. Multifunktionella fredsfrämjande och humanitära
              insatser ställer stora krav på ett nära samspel mellan civila
              och militära resurser. Förmågan att delta i fredsframtvingande
              insatser är grunden i utvecklingen och utbildningen av olika krigsförband.
            </seg>
            <seg n="e57d12d4">
              Sverige måste, enligt vår mening, på sikt kunna delta i fredsfrämjande
              och humanitära verksamheter på stor bredd och med de resurser
              som vi har till förfogande.
            </seg>
            <seg n="34c42019">
              Samverkan på nationell och regional nivå liksom på internationell
              nivå är en förutsättning för detta. Förmågan att samverka med
              andra länder behöver utvecklas ytterligare. Särskilt viktigt är
              fredsfrämjande operationer, katastrof- och flyktinghjälp, flexibilitet
              och möjligheter till snabba insatser.
            </seg>
            <seg n="ebf9f203">
              En effektiv och god underrättelsetjänst är en viktig förutsättning
              för att vi ska lyckas möta nya hot. Vi anser att en nationellt
              samordnad militär och polisiär underrättelsetjänst, som i ökad
              grad också samverkar internationellt, behövs för att möta hot
              från bland annat terrorister.
            </seg>
            <seg n="c494c7fa">
              För Kristdemokraterna är det självklart att Sverige ska delta
              i fredsfrämjande insatser i vår omvärld. Det handlar om olika
              typer av insatser. Grundprincipen för oss är att Sverige ska bidra
              med enheter där vi har hög kompetens. Det handlar om såväl civila
              förebyggande åtgärder som militära fredsframtvingande insatser.
              Behovet i varje enskild mission måste primärt vara styrande för
              vilka enheter som Sverige ska bidra med.
            </seg>
            <seg n="b716bf8f">
              Det krävs stor flexibilitet beträffande hur snabbt en insats
              ska kunna ske. Erfarenheter visar även att uthålligheten i ett
              förband bör vara längre än sex månader. Därför är det viktigt
              att avtalsrättsliga överenskommelser skyndsamt upprättas mellan
              personal och arbetsgivare. Detta har Kristdemokraterna flera gånger
              i olika sammanhang hävdat. Hela Försvarsmaktens personalpolitik
              behöver reformeras. Förhoppningsvis finns även den här biten med
              i försvarsbeslutet 2004.
            </seg>
            <seg n="ee875bfc">
              Herr talman! Det pågår en ständig utveckling. Urvalet av de förband
              som anmäls till styrkeregistret måste därför kontinuerligt ses
              över. De förband som hittills anmälts till styrkeregistret har
              till övervägande del varit markstridsgrupper. Enligt vår mening
              borde i framtiden mer av både flyg- och marinstridskrafter komma
              i fråga. Resurser måste därför avsättas som leder till att Sverige
              kan avdela förband från alla försvarsgrenar till internationella
              operationer. Det är också viktigt att skapa balans mellan Försvarsmaktens
              internationella åtaganden och nationella uppgifter. Ett ökat åtagande
              beträffande internationella insatser får inte försämra vår grundläggande
              försvarsförmåga på hemmaplan.
            </seg>
            <seg n="ff8ecb8c">
              I dagsläget belastar internationella insatser anslaget 6:1 Förbandsverksamhet.
              Kristdemokraterna menar att det tydligt bör framgå hur stor andel
              av anslaget som beräknats för fredsfrämjande internationella insatser.
              Planeringen för internationella insatser bör enligt vår mening
              omvandlas till ett eget beredskapsanslag för att underlätta för
              Försvarsmakten att bättre kunna planera verksamheten på hemmaplan.
            </seg>
            <seg n="9ce65abf">
              Avslutningsvis, herr talman: Metoden med det nätverksbaserade
              försvaret metod är nämligen vad detta med nätverksbaserat försvar
              handlar om är en grundpelare i det pågående arbetet med försvarsreformen.
              Förhoppningsvis innebär det att ett till storleken minskat försvar
              i framtiden kan bli mer effektivt och kan verka på ett framgångsrikt
              sätt såväl inom landet som internationellt. I arbetet med försvarsbeslutet
              2004 behöver alla goda krafter samverka för att vi ska få ett
              så bra försvarsbeslut som möjligt ett beslut som det också praktiskt
              går att genomföra.
            </seg>
            <seg n="2159674f">
              Kristdemokraterna vill ha ett långsiktigt uthålligt och spetsigt
              försvar med klart uttalade mål och en väl anpassad försvarsindustri.
            </seg>
          </u>
          <note type="speaker" n="3d828844">
            Anf. 61 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-bc93fe079eb2a3dc-0" n="36faea42">
            <seg n="38715476">
              Herr talman. Ärade ledamöter i kammaren, åhörare, protokollsläsare
              och TV-tittare som följer den här debatten! Miljöpartiet ställer
              sig bakom betänkandet. Det gör vi av respekt för tidigare ingångna
              beslut på området. Inte heller jag tänker fördjupa mig i detaljer
              inför det försvarsbeslut som vi ska fatta nästa år. Ändå kan det
              vara på sin plats att skissa några av förutsättningarna, inte
              minst med tanke på att TV-tittarna följer den här debatten.
            </seg>
            <seg n="b60e4b56">
              Viktigt att konstatera inför ett försvarsbeslut är graden av
              militärt hot. Här finns det en samstämmig syn, en enighet, kring
              att det inte existerar något militärt hot mot Sverige. Varken
              nu eller under en överskådlig framtid finns det något invationshot.
            </seg>
            <seg n="73054078">
              Vi kan också konstatera en samsyn kring att det saknas både ekonomiska
              resurser och en politisk vilja i fråga om det som vi tidigare
              upplevde som ett hot och när det gäller att försöka återskapa
              möjligheter som existerade för 10, 15 eller 20 år sedan.
            </seg>
            <seg n="27f3b61d">
              Därför är det enligt Miljöpartiets uppfattning otidsenligt att,
              som vi i dag gör, varje dag lägga över 100 miljoner kronor på
              det militära försvaret trots att militären själv säger att det
              inte existerar något hot längre som motiverar ett invasionsförsvar.
              De 100 miljoner kronor som det varje dag kostar bör vi sätta i
              relation till andra samhällsbehov. Under de senaste dagarna har
              vi fått larmrapporter om ökad arbetslöshet. Vi har också problem
              inom sjukvården. En lång rad andra samhällsbehov pockar också.
            </seg>
            <seg n="36833623">
              Av de 100 miljoner som vi varje dag satsar går inte mindre än
              hälften, 50 miljoner, per dygn till materielanskaffning. Majoriteten
              av de vapenprojekt som vi nu anskaffar har motiverats med hot
              som inte längre finns Sovjetunionen, Warszawapakten och det kalla
              kriget. Ett tydligt och belysande exempel är att vi fortsätter
              att köpa JAS-flygplan för en halv miljard styck trots att de motiverats
              med ett hot som inte längre finns.
            </seg>
            <seg n="c1a50163">
              Enligt Miljöpartiet är det orimligt att fortsätta att rulla på
              i gamla hjulspår som om inte mycket förändrats. Och inte nog med
              det: I det beslut som riksdagen fattade i mars 2000 pressade Socialdemokraterna,
              Centerpartiet och Vänsterpartiet in så mycket verksamhet i den
              budget som vi beslutat om att det var uppenbart att det inte skulle
              rymmas. Miljöpartiet kritiserade detta och sade att det är för
              mycket, att det inte går.
            </seg>
            <seg n="33b1cc60">
              Genom den Thulstrupska utredningen, som utskottet fick för ett
              antal veckor sedan, har just detta bekräftats. Vi vet att det
              innehåll som man beslutade om inte har genomförts. Man klarade
              inte av att utbilda de förband som det beslutats om. Man klarade
              inte av att utbilda det antal värnpliktiga som det beslutats om.
              Nu kan man säga att det här inte är någon katastrof därför att
              vi inte har haft något behov av detta; det finns inga militära
              hot. Men det måste vara lite generande för regeringen att Miljöpartiet
              på punkt efter punkt fick rätt. Man har försökt att få in för
              mycket innehåll i den budgetram som riksdagen beslutat om.
            </seg>
            <seg n="a696ce53">
              Detta innebär också, herr talman och TV-tittare, att vi har ett
              försvar med tyngdpunkt på den militära delen ett försvar som alltså
              inte är anpassat till 2000-talets behov. Vi vet alla att hoten
              mot Sverige i dag inte i första hand är militära, utan hoten är
              icke-militära. Det handlar om hot som terrorism, hot om IT-sabotage,
              sönderrostade atomubåtar i Murmansk, miljöförstöring och en lång
              rad andra icke-militära hot som man naturligtvis inte kan möta
              med militära medel. Terrorister går det inte att möta med ubåtar.
              IT-sabotage skyddar man sig inte mot med JAS-flygplan. I stället
              är det helt andra insatser som vi måste forma för att försvara
              oss mot det hot som är mest sannolikt.
            </seg>
            <seg n="04225422">
              Herr talman! När Moderaterna talar om feghet från regeringens
              sida att kanske inte vilja utreda Moderaternas förslag om att
              ytterligare plussa på miljardbelopp på en redan för stor försvarsbudget,
              skulle jag snarare vilja säga att den inriktningen mer är ett
              uttryck för dumhet. Det innebär ju ytterligare fokus på den del
              av försvaret som inte är inriktat på de mer sannolika icke-militära
              hoten. Ju mer vi satsar militärt, desto mindre har vi över för
              de andra hoten, som är mer sannolika. Det innebär rimligtvis ökad
              osäkerhet inför de icke-militära hoten.
            </seg>
            <seg n="2619c3fd">
              Herr talman! Den militär vi behöver i Sverige är för de olika
              internationella fredsfrämjande insatser där FN efterfrågar svenskt
              deltagande. Där har vi gjort utomordentligt bra ifrån oss i såväl
              Bosnien som Kosovo och på en lång rad andra platser i världen.
              Tyvärr lever vi i en värld som fortfarande präglas av regionala
              och lokala konflikter där det saknas demokrati och där människor
              utsätts för övergrepp, förtryck och massmord. Det innebär att
              FN:s uppgift att i de här fallen tvingas gå in med militärt våld
              för att tvinga fram eldupphör och möjliggöra förhandlingar fortfarande
              föreligger. Miljöpartiet ser det som en självklarhet att Sverige
              aktivt ska delta i de här fredsfrämjande insatserna under FN-mandat.
              Vi har både resurser, möjligheter och erfarenhet att göra detta
              på ett bra sätt. Men inte heller här, herr talman, får vi ut speciellt
              mycket för de 40 miljarder som försvaret kostar skattebetalarna
              årligen. Vad vi kan prestera för dessa 40 miljarder är det dryga
              tusental personer som kan sättas in i FN-operationer. Det måste
              man säga är ett ganska klent resultat. Det förefaller inte vara
              speciellt kostnadseffektivt.
            </seg>
            <seg n="cf1e6dad">
              Slutligen, herr talman, vill jag till försvarsministern, som
              deltar i debatten, rikta några förhoppningar när det gäller framtiden
              och förberedelserna inför försvarsbeslutet 2004. Det ena är att
              den nytillträdande överbefälhavaren ges möjligheter att byta ut
              hela den militära ledningen och skaffa en ny uppsättning generaler,
              där vi får se ett stort ökat mått av civil kompetens. Vår förhoppning
              i Miljöpartiet är också att vi genom bland annat dessa åtgärder
              ska kunna få se bättre ordning och reda i Försvarsmaktens ekonomi.
              Det är lite tröttande för oss i riksdagen att gång på gång tvingas
              konfronteras med dessa så kallade svarta hål, underskott och förskjutningar
              i leveranser, som allt som allt leder till krav på ökade miljardbelopp
              in i försvaret. Det måste bli bättre ordning och reda på försvarets
              ekonomiska kontroll. Där delar jag den uppfattning som regeringen
              själv har givit uttryck för, att det varit bristande kontroll.
            </seg>
            <seg n="c9c751a1">
              Vi har också en förhoppning om att man nu ska kunna genomföra
              den avveckling av invasionsförsvaret som riksdagen har beslutat
              om så att vi får se att våra beslut verkställs. Det är inte tillfredsställande
              att så lite har hänt sedan beslutet i mars år 2000.
            </seg>
            <seg n="68a49beb">
              En förhoppning är också att vi ska få ett bra underlag för att
              kunna minska militärutgifterna kraftigt genom 2004 års försvarsbeslut
              och därmed frigöra ekonomiska resurser för andra mer angelägna
              samhällsmål. Att så fortsätta att satsa på Försvarsmakten leder
              till ett försvar anpassat till 2000-talets säkerhetspolitiska
              behov. Det innebär ett försvar anpassat till de mer sannolika
              hoten och ett försvar mer anpassat för att kunna göra bättre och
              omfattande insatser i internationella fredsbevarande operationer
              under FN-mandat.
            </seg>
            <seg n="2a2a9697">
              Det är några av förhoppningarna från Miljöpartiets sida i förberedelsearbetet
              inför försvarsbeslutet. Vi ser fram emot den debatt som vi kommer
              att ha nästa år för att forma den här politiken.
            </seg>
          </u>
          <note type="speaker" n="06c85c7d">
            Anf. 62 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-1" n="b3a7e27a">
            <seg n="3cba841e">
              Herr talman! Det är riktigt, som Lars Ångström framhåller, att
              de yttre hoten mot Sverige har blivit mera mångfasetterade och
              att det inte är så enkelt att beskriva dem som förr i tiden.
            </seg>
            <seg n="e1328730">
              Emellertid reagerar jag lite när Lars Ångström gång efter annan
              säger att det saknas militära hot mot Sverige och dessutom påstår
              att det skulle råda någon sorts konsensus om detta. Att det råder
              en konsensus om att Sverige i dag inte hotas av en invasion militärt
              är jag beredd att skriva under på. Men att varje militärt hot
              skulle vara undanröjt är nog inte med sanningen överensstämmande.
            </seg>
            <seg n="58e106c0">
              Herr talman! Även om det kan framstå som en smula polemiskt,
              med tanke på att Folkpartiet är ett parti som i den kommande budgeten
              vill satsa mindre pengar än Miljöpartiet på försvaret, måste jag
              ställa frågan: Om Miljöpartiet har dragit slutsatsen att alla
              militära hot är undanröjda, hur kan det då komma sig att man inte
              längre föreslår en fullständig militär avrustning av Sverige?
            </seg>
          </u>
          <note type="speaker" n="69a05557">
            Anf. 63 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-bc93fe079eb2a3dc-1" n="36faea42">
            <seg n="878fa253">
              Herr talman! Jag hör att ni i Folkpartiet inte är fullt inlästa
              på Miljöpartiets försvarspolitik. Det är inte så att vi förordar
              en fullständig militär avrustning i enlighet med det beslut som
              har fattats i FN, utan det är precis som för FN en vision som
              ligger långt fram i tiden. Men att det militära invasionshotet
              inte längre existerar leder inte till slutsatsen att vi inte behöver
              någon militär kapacitet alls. Tvärtom, underströk jag tydligt
              i mitt anförande, är de behov som föreligger att kunna ställa
              upp i internationella fredsfrämjande operationer under FN-mandat.
              Där vet Allan Widman liksom jag själv att vi tyvärr har stora
              behov runtom i internationella lokala konflikter. Det tycker jag
              förpliktar att Sverige deltar solidariskt när FN kallar och medverkar
              till att bevara fred eller i vissa fall tvinga fram eldupphör
              för att möjliggöra fredlig konfliktlösning. Jag tycker att Sverige
              ska öka sin ambitionsnivå från den vi ligger på i dag. Vi har
              pläderat under förra mandatperioden för att satsa mer intensivt
              på det, och jag är för att vi gör det nu också och ställer mer
              resurser till FN:s förfogande än vad vi har gjort tidigare. Men
              det krävs vissa förändringar i organiserandet och utbildningen
              av vår försvarsmakt.
            </seg>
          </u>
          <note type="speaker" n="c8159659">
            Anf. 64 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-2" n="b3a7e27a">
            <seg n="ad716851">
              Herr talman! Jag har faktiskt noga läst på Miljöpartiets särskilda
              yttrande det här året och var väl medveten om att kravet på total
              avrustning, som ju tidigare har figurerat i era förslag, nu är
              utmönstrat ur texten.
            </seg>
            <seg n="7a055a5b">
              Min fråga till Lars Ångström, som säger att det inte finns några
              militära hot, är: Varför finns då inte kravet på total avrustning
              kvar? Man kan tycka att det vore logiskt.
            </seg>
            <seg n="4b298d25">
              Jag misstänker att Lars Ångström handskas lite ovarsamt med begreppen
              i de här sammanhangen och att han egentligen inser att det visst
              finns militära hot och att sådana alltid kommer att finnas mot
              varje självständig nation. Men en sådan slutsats förutsätter naturligtvis
              att man, även om man har en mindre försvarsmakt, behåller möjligheten
              att skydda sig mot väpnade angrepp. Det var det klargörandet som
              jag gärna ville höra från Miljöpartiets sida.
            </seg>
          </u>
          <note type="speaker" n="8e59357c">
            Anf. 65 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-bc93fe079eb2a3dc-2" n="36faea42">
            <seg n="40356e97">
              Herr talman! Vad jag sade var att det inte existerar några militära
              invasionshot mot Sverige, varken nu eller under förutsägbar framtid.
              Det är ändå det som på något sätt bör vara normgivande för hur
              vi organiserar våra försvarsresurser och hur mycket vi satsar.
              Jag kan inte bli klarare än vad jag varit tidigare på den punkten.
              Men det leder fortfarande inte till någon slutsats att man ska
              mönstra ut hela den militära delen, utan vi har behov av ett militärt
              försvar just för att kunna delta i de internationella fredsfrämjande
              operationerna.
            </seg>
            <seg n="c197b4e5">
              Det är också ett försvar som självklart kan användas på hemmaplan
              för territoriell bevakning och så vidare.
            </seg>
          </u>
          <note type="speaker" n="2e161dbf">
            Anf. 66 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-1" n="88b14dc4">
            <seg n="667c8424">
              Herr talman! Nu vet vi, herr Ångström, var vi har dig någonstans.
              Jag instämmer i uppfattningen om invasionshotet. Vi har inget
              omedelbart invasionshot, utan det finns andra hot. Vi har exakt
              samma uppfattning om detta. Sedan går du väldigt långt och hävdar
              å ena sidan det och å andra sidan det. Vi har punkterat dina resonemang
              fullt ut i den här debatten.
            </seg>
            <seg n="16fc7ffe">
              Du är en pragmatisk socialdemokrat. Du lägger dig på samma nivå
              som Socialdemokraterna och hänvisar från talarstolen till andra
              resonemang, men i verkligheten står du för någonting annat.
            </seg>
            <seg n="ce2073c7">
              Insatserna snyter man inte ur näsan hur enkelt som helst. Det
              rör sig om materiel, om utbildning, om personal, om flickor och
              pojkar som ska skickas ut till skarpa lägen. Det är inte längre
              fråga om ett invasionsförsvar, utan det handlar om skarpa lägen
              och gemensamma insatser. Ni ska öka dem mer än i dagsläget. Vad
              kräver det? Jo, det kräver resurser, att man anslår medel så att
              dessa insatser blir möjliga.
            </seg>
            <seg n="3d8c9ff0">
              Det är dubbla budskap, herr Ångström. Pacifisten och duvan har
              förvandlats till något annat.
            </seg>
          </u>
          <note type="speaker" n="c9d0add6">
            Anf. 67 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-bc93fe079eb2a3dc-3" n="36faea42">
            <seg n="d0e268e0">
              Fru talman! Det vore kanske klädsamt om Ola Sundell kunde hålla
              sig lite mer till sak än bara till den övergripande anklagelsen
              om jag skulle vara socialdemokrat, fredsduva eller vad han nu
              tog till i brist på argument.
            </seg>
            <seg n="ed741472">
              Det kan rimligtvis inte vara så att vi behöver exakt det försvar
              som vi har i dag och de 40 miljarder som det kostar att kunna
              delta mer i internationella fredsfrämjande operationer. Det vore
              i så fall en fullständig katastrof. Moderaterna borde vara de
              första att hålla med om att så kan det rimligtvis inte vara.
            </seg>
            <seg n="ac88aad3">
              Om man vill ha ett försvar där vi möjliggör ökade internationella
              insatser måste försvaret förändras. Vissa delar måste väljas bort.
              Jag kan till exempel inte se något behov av ubåtsvapen, som har
              varit en del av invasionsförsvaret. FN har aldrig efterfrågat
              insatser från svensk sida med ubåtar. I de operationer som vi
              har deltagit i har det heller aldrig varit aktuellt. Det är svårt
              att använda ubåtar i Kosovo, Bosnien, Afghanistan, Kongo och på
              andra platser.
            </seg>
            <seg n="fdefff0e">
              Ola Sundell kan rimligtvis inte heller anse att det finns behov
              av 202 JAS-flygplan för att man ska kunna delta i mer omfattande
              internationella fredsfrämjande insatser. Även här bör man kunna
              se kraftfulla minskningar och avbeställningar av beslut som har
              fattats på grunder som inte längre är relevanta. Över huvud taget
              har dagens utbildning mycket lite att göra med ett bättre försvar,
              mer anpassat till internationella behov.
            </seg>
            <seg n="b7da8214">
              I sak har Ola Sundell på ett relevant sätt inte kunnat invända
              på någon enda punkt, utan han kommer med övergripande anklagelser
              om att jag skulle vara någon sorts socialdemokrat. Det vore kanske
              klädsamt om Ola Sundell läste på lite bättre om vad Miljöpartiet
              står för i försvarspolitiken. Då skulle vi få en mer meningsfull
              debatt.
            </seg>
          </u>
          <note type="speaker" n="2df74aba">
            Anf. 68 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-2" n="88b14dc4">
            <seg n="283fedd9">
              Fru talman! Det räcker med att lyssna på Lars Ångström i talarstolen
              när han beskriver vad ni vill åstadkomma. För dem som lyssnar
              måste det framstå som helkomiskt. Om det nu är så stort elände
              inom Försvarsmakten, varför bantar ni inte mer? Det är ju den
              springande punkten. Men ni ligger på samma nivå som regeringen,
              Socialdemokraterna. Det är klart att ert resonemang inte hänger
              ihop med det som ni egentligen gör, och det är en avgörande punkt.
            </seg>
            <seg n="c38bf2a5">
              När det gäller de olika vapenslagen kan jag mycket väl tänka
              mig att marinstridskrafter eller flygstridskrafter används i gemensamma
              insatser. Det är alldeles uppenbart, men det är tydligen inte
              uppenbart för Lars Ångström. Vi ska ställa resurser till förfogande
              vid de hot som verkligen finns. Det saknas ju inte hot. Hoten
              är gemensamma, och de ska mötas med gemensamma insatser, antingen
              genom EU:s krishanteringsfunktion eller om vi gemensamt med Nato
              utför dessa operationer. Men eftersom det är gemensamt kan man
              inte avrusta, utan då får man ställa om.
            </seg>
            <seg n="37c82909">
              Vi är inne i omställningen. Jag har framfört kritik om Ångström
              har lyssnat mot att den har gått för långsamt. Den är för svagt
              utvecklad, och det beror på det dåliga beslutet 2000. Ångström
              kanske inte deltog fullt ut i det, men han måste vara väl medveten
              om svagheten i det.
            </seg>
            <seg n="2e767f23">
              Med det som bakgrund är det klart att man reagerar när Ångström
              kör med dubbla budskap. Är du en nedrustare, visa det i handling!
            </seg>
          </u>
          <note type="speaker" n="316e97b7">
            Anf. 69 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-bc93fe079eb2a3dc-4" n="36faea42">
            <seg n="0891d146">
              Fru talman! Nu förstår jag varför Ola Sundell inte begrep. Det
              är uppenbart att han inte har läst det särskilda yttrande som
              har fogats till utskottets betänkande. Han har inte heller lyssnat
              på inledningen av mitt anförande, där jag gjorde väldigt klart
              att med respekt för tidigare ingångna beslut står Miljöpartiet
              bakom utskottets betänkande. I stället för att riva upp dessa
              beslut och hela tiden göra ändringar respekterar vi fattade beslut.
              Men vår syn och vår kritik måste ju ha framgått med all önskvärd
              tydlighet, både tidigare, i samband med försvarsbeslutet 2000,
              och i den här debatten.
            </seg>
            <seg n="cb388d23">
              Vi har vissa gemensamma ståndpunkter när det gäller omställningen.
              Det är en självklarhet att det behövs en omställning. Men det
              är tydligen inte en självklarhet för Ola Sundell att en omställning
              också innebär möjligheter att minska nivån på militärutgifter.
            </seg>
            <seg n="75cb9cdb">
              I Europa halverades militärutgifterna under 1990-talet, efter
              det att det kalla kriget upphörde och det inte längre fanns något
              invasionshot från Ryssland, medan militärutgifterna i Sverige
              har legat kvar på över 100 miljoner kronor om dygnet. Det är väl
              rimligt att vi också i Sverige minskar på vår nivå på militärutgifter
              samtidigt som det sker en omställning av försvaret för att anpassa
              det till de uppgifter som vi anser vara relevanta. Vi bör ta konsekvenserna
              av en förändrad hotbild där det militära invasionshotet inte längre
              existerar.
            </seg>
            <seg n="47c770d7">
              Det är mycket skrammel i tunnorna för att profilera moderat politik
              och öka militärutgifterna, men om man granskar det i sak är det
              fullt förenligt att både ställa om försvaret och minska den militära
              nivån på försvarsutgifterna. Det är inte bara möjligt, utan det
              är i allra högsta grad önskvärt att så sker. Då möjliggör vi också
              en utveckling till ett försvar mot de icke militära hoten, som
              vi ser det.
            </seg>
          </u>
          <note type="speaker" n="fc91bf87">
            Anf. 70 TONE TINGSGÅRD (s):
          </note>
          <note n="2c548a86">
            Fru talman! Jag vill börja med att yrka bifall till förslagen
            i betänkandet och avslag på samtliga motioner och reservationer.
          </note>
          <u who="tone_tingsgard_1ae82c" xml:id="i-7c5e9952a6be5ec4-0" n="0fbe88b9">
            <seg n="a5634c45">
              År 2004, som budgetförslaget behandlar, är sista året i den nu
              gällande försvarsbeslutsperioden. Det präglar debatten på flera
              sätt.
            </seg>
            <seg n="cf65e9d5">
              Ställningstagandena inför 2004 är ganska lika dem som har varit
              aktuella under de senaste två tre åren, men jag återkommer till
              dem i alla fall.
            </seg>
            <seg n="504f661a">
              Inför beslutet nästa år finns det ett slags otålighet. Man vill
              på många håll försäkra sig om ett bra utgångsläge inför nästa
              beslut om ungefär ett år.
            </seg>
            <seg n="2d0dee31">
              Med tanke på den ganska högljudda kritik som här har framförts
              är det lite förvånande att det bara finns tre reservationer till
              betänkandet. Jag tänker kommentera dem lite grann.
            </seg>
            <seg n="57dca78e">
              I samtliga tre reservationer vill man på olika sätt säkra pengar
              för internationella insatser genom att flytta på anslag eller
              ändra anslagsstrukturen. Det är ett vällovligt syfte, men metoderna
              är inte övertygande.
            </seg>
            <seg n="ea894ef3">
              Kristdemokraterna vill ha ett särskilt beredskapsanslag. Man
              hör på ordet varför, men det finns inget beredskapsanslag. Det
              var ju därför som vi för några år sedan lade ihop anslaget för
              internationella insatser med förbandsanslaget. För att kunna säkra
              oss mot det oväntade åstadkom vi på det sättet en bredare bas
              för krediter. Det var så vi tänkte, inte på något annat vis.
            </seg>
            <seg n="76be661c">
              Vi är helt överens med Kristdemokraterna om att det ska framgå
              tydligt av budgeten vad det är som går till internationella insatser
              och vad som går till andra förbandsinsatser. Så kan man säkra
              pengarna, men inte genom ett beredskapsanslag. Det är en ny uppfinning.
            </seg>
            <seg n="fd321126">
              Folkpartiet vill ha det här anslaget hos utrikesutskottet för
              att renodla beställarrollen, om jag har förstått saken rätt, och
              det kan man känna en viss sympati för. Men det är inte så säkert
              att man åstadkommer det man vill. Man säger att det måste vara
              insatsens karaktär som bestämmer och inte vad Försvarsmakten förfogar
              över. Men i ett sådant här beställar- och utförarkoncept måste
              det ändå förekomma någon typ av dialog. Och det blir ju inte mer
              pengar för att man lägger dem hos utrikesutskottet. Men, som sagt,
              annars är det lättare att känna sympati för det förslaget.
            </seg>
            <seg n="84957e2b">
              Det minst tilltalande förslaget är Moderaternas. Man vill betala
              insatserna över biståndet. Man vill inte bara föra över pengarna
              till ett annat utgiftsområde, utan man vill ta pengar från biståndsbudgeten
              att betala internationella insatser med, 1 miljard. Det är mycket
              pengar. Det förslaget sammantaget med att man från moderat sida
              inte vill ställa sig bakom den ökade satsningen på den civila
              sidan, som regeringen föreslår, gör att det är lätt att tro att
              det handlar om en läpparnas bekännelse när man samtidigt säger
              att man har förstått de samtida hoten. Det är riktigt att man
              ibland inte kan ge det nödvändiga biståndet utan militärt stöd.
              Men det är minst lika sant att de förebyggande insatserna, som
              biståndet tar sikte på, inte på långt när räcker till.
            </seg>
            <seg n="29506066">
              Jag vill också beröra anslagsnivåerna lite grann. Det är visserligen
              överspelat genom det beslut som vi tog för några veckor sedan,
              men det tål ändå några kommentarer.
            </seg>
            <seg n="42cb0e57">
              Folkpartiet gör i många stycken gällande att man har en högre
              ambitionsnivå än övriga men att man klarar det med mindre pengar,
              1,3 miljarder i år. Granskar man resonemanget märker man att det
              dock är rätt mycket höftning över det. Utan vidare grunder bedömer
              man behovet av värnpliktiga som mycket mindre än vad regeringen
              och Försvarsmakten gör. Man kräver bättre förmåga, mer och skarpare
              övningar, bättre utrustning. Man vill behålla gammal materiel,
              men man vill samtidigt ha mycket bättre ny materiel inte så helt
              trovärdigt, tycker jag.
            </seg>
            <seg n="0ec89fa2">
              Moderaterna gör det lite lättare för sig genom att helt enkelt
              anvisa flera miljarder. Man talar inte om varifrån man tar dem.
              Det blir enklare på det viset, fru talman, men det blir inte trovärdigare.
              Det är väl en av anledningarna till att regeringen och Socialdemokraterna
              känner att det är svårt att närma sig Moderaterna i de här sammanhangen.
            </seg>
            <seg n="88279377">
              Även det moderata resonemanget bygger på antaganden ganska stöddiga,
              tycker jag. Man gör en egen avvägning av förbandsanslaget och
              materielanslaget. Jag är övertygad om att man kanske ska göra
              en ny sådan, men jag skulle inte våga vara fullt så styv i korken.
            </seg>
            <seg n="6c9d5264">
              Kristdemokraterna skiljer sig från regeringen när det gäller
              anslagsnivån med de 20 miljonerna till kustbevakningen. Det är
              inte mycket att säga om det. Ibland när man lyssnar på debatten
              kan man ändå tycka att det är mycket man får ut av de 20 miljonerna,
              men det är väl någonting där med brödet och fiskarna.
            </seg>
            <seg n="c19d330e">
              Fru talman! Försvarsmakten och utskottet står inför stora utmaningar
              inför nästa försvarsbeslut. Det står klart av gjorda revisioner
              och inte minst av den uppföljning som utskottet självt har beställt
              att allt inte har blivit precis som vi trodde i mars år 2000.
              Men innan vi gör en bedömning av det tycker jag i likhet med försvarsministern
              att vi ska låta även det sista året i försvarsbeslutsperioden
              gå till ända.
            </seg>
            <seg n="1a3d2b68">
              Vi ska använda en del av våren till att kritiskt granska vad
              som har förevarit. Och självklart händer det saker som påverkar.
              Världen står inte stilla runt försvaret. Därför måste man, samtidigt
              som man är kritisk mot att vissa mål inte uppnåtts, konstatera
              att andra mål har nåtts med råge. Jag tänker naturligtvis på de
              internationella insatserna, som alla är överens om ska ske och
              som alla är överens om framöver ska öka sin andel av försvarsbudgeten.
              Jag kan inte påminna mig något tillfälle där någon i utskottet
              haft invändningar när vi har kommit fram till att vi ska skicka
              trupp. Ingen har ansett att de som ska skickas ut inte skulle
              ha bästa tänkbara utrustning. Förra mandatperioden såg vi också
              till att förbättra försäkrings- och personskyddet för dem som
              är ute på internationella insatser. Det kostar pengar. Försäkringsskyddet
              är inga stora pengar i det här sammanhanget, men de andra sakerna
              kostar pengar. Det är klart att det får återverkningar på resten,
              även om det är storleksordningar som inte är jättelika.
            </seg>
            <seg n="f37f3f4e">
              Både förbandsavveckling och materielavveckling har gått snabbare
              än väntat, men inte personalavvecklingen. Den har gått långsammare.
              För den skull finns det ingen anledning att tro att det är en
              enkel sak att genomföra en så stor omställning som den som Försvarsmakten
              just nu gör. Vi har haft anledning att fråga oss om styrsystemen
              både mellan Försvarsmakten och stödmyndigheterna och mellan kanske
              framför allt departementet och Försvarsmakten alltid är de mest
              effektiva. Det är bland det som vi ska granska under våren. Jag
              tror att man kan säga att omställningen för samtliga berörda har
              bjudit på en del överraskningar. Nu har vi stora förväntningar
              på underlaget som ska presenteras till våren, och det finns ett
              genuint intresse från samtliga parter för att beslutsunderlaget
              blir en bra utgångspunkt för nästa försvarsbeslut.
            </seg>
            <seg n="436e9831">
              Av och till uppstår tanken på att detta med tre-, fyra- och femåriga
              försvarsbeslutsperioder är otidsenligt, och jag har själv tänkt
              den tanken. Jag tror att det behövs mer löpande justering och
              uppföljning. Samtidigt tror jag inte att man ska underskatta stabiliteten
              i ett försvarsbeslut som sträcker sig över längre tid. Framför
              allt ska man inte underskatta värdet av en uppgörelse i likhet
              med den som har ingåtts mellan Socialdemokraterna och Centerpartiet.
            </seg>
            <seg n="afba940f">
              Jag är säker på att den nya överbefälhavaren är medveten om vad
              som finns att ta fatt i här, och jag hoppas innerligt att han
              ska känna att de höga förväntningarna är en stimulans.
            </seg>
            <seg n="15621b98">
              Ekonomiska ramar och budget är viktigt. Det betyder inte allt,
              men det underlättar att ha pengar, som vi brukar säga. Självklart
              är det innehållet i verksamheten som är det viktigaste. Jag vill
              bara helt kort slå fast att inriktningen som försvarsomdaningen
              har tagit måste ligga fast. Att vi kritiskt följer upp den är
              bara för att se till att det blir de bästa förutsättningarna för
              att fortsätta den inriktningen.
            </seg>
            <seg n="79b26556">
              Sedan tror jag att vi på ömse håll har mycket att tänka på när
              det gäller att se till att Försvarsmakten blir en lockande arbetsplats
              och arbetsgivare för unga människor, för att de ska söka sig dit
              och för att de ska stanna kvar. Därför är det naturligtvis väsentligt
              att man, som regeringen skriver mycket om i sin proposition, verkligen
              klarar att komma till rätta med trakasserier av vilka slag det
              än vara må. Jag tror också att det är viktigt att vi får fart
              på det som vi brukar kalla civil meritvärdering, inte minst när
              det gäller värnpliktiga. Men det är frågor som vi kan återkomma
              till. De hör mer till nästa försvarsbeslut än till det här, menar
              jag. Därför avlutar jag med detta och tackar för mig.
            </seg>
          </u>
          <note type="speaker" n="b4e251a6">
            Anf. 71 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-3" n="88b14dc4">
            <seg n="1a00bac3">
              Fru talman! Det var ett fragmentariskt anförande som vice ordföranden
              i utskottet höll. Jag har dels några reflexioner över innehållet
              när det gäller kritiken av förslaget i vår reservation och vårt
              särskilda yttrande, dels ett förslag från min sida som jag är
              övertygad om att Socialdemokraterna kommer att nappa på.
            </seg>
            <seg n="a4a710d1">
              Jag börjar med det senare. Vi har en betydande overheadkostnad
              inom försvaret, till exempel 1 000 tjänster i högkvarteret. Vi
              var på FMV häromdagen. Där var det 2 000 tjänster. Vi har FMLOG,
              operativa insatsledningen och militärdistrikten. Det rullar på.
              Jag för min del är alldeles övertygad om att det krävs krafttag
              här för att reducera, koncentrera och få ett bättre fokus och
              mindre overheadkostnader.
            </seg>
            <seg n="961ff305">
              Min fråga till vice ordföranden i utskottet är: Tycker du att
              det är rätt anslag, fast det här förslaget nu råkar komma från
              Moderaterna, att vi städar upp i den här byråkratin och försöker
              få kortare beslutsvägar, mindre kostnader och större effektivitet?
            </seg>
            <seg n="d0c7cc02">
              Sedan gäller det kommentaren om biståndet. Om vi skickar trupp
              till Kongo, vem kan då tycka annat än att det är en ren biståndsinsats?
              Det handlar om att städa upp, skapa ordning och reda med mera.
              Socialdemokraterna tycker inte att det är en biståndsinsats. De
              tycker tydligen att det är en uppgift som har med den svenska
              säkerheten att göra om vi åker till Kongo på andra sidan världen
              för att upprätthålla lag och ordning.
            </seg>
            <seg n="46e2ede3">
              Till sist gäller det anslagen 6:1 och 6:2. Det här leder ju till
              mer verksamhet, övningar i högre förband och så vidare. Det borde
              vara en välkommen åtgärd även för Socialdemokraterna.
            </seg>
          </u>
          <note type="speaker" n="f2701af6">
            Anf. 72 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-0947225618b0bfff-0" n="0fbe88b9">
            <seg n="bd5ed24f">
              Fru talman! Jag är helt övertygad om att det finns mycket att
              göra när det gäller var någonstans i Försvarsmakten folk ska vara
              anställda och på vilka nivåer. Jag är inte så kritisk mot själva
              det anslaget. Jag är mer kritisk mot stämningsläget i det moderata
              anslaget. Jag tycker att ni är lite, som jag lite ofint uttryckte
              det, stöddiga som dömer detta på egen hand, men jag är medveten
              om att det behöver göras.
            </seg>
            <seg n="6293dbde">
              Visst kan man kalla detta bistånd, men jag menar att det är alldeles
              fel att ta av de alldeles för små biståndspengar som finns i dag
              och betala den här insatsen. Vi är övertygade om att just den
              här typen av bistånd är en del av det breda säkerhetspolitiska
              begrepp som vi hyllar allihop.
            </seg>
            <seg n="896b4ca6">
              Den tredje frågan uppfattade jag inte. Du får ta om den.
            </seg>
          </u>
          <note type="speaker" n="ed07887e">
            Anf. 73 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-4" n="88b14dc4">
            <seg n="2b6a118c">
              Fru talman! Jag tar om den. Det var den jag inledde med.
            </seg>
            <seg n="f6d0220d">
              När det gäller detta med uppdelningen av anslaget säger ni mer
              eller mindre: Ja, okej. Vi är lite mer precisa i det här skedet.
              Och det är mycket möjligt att det inte är himmelriket, men förmodligen
              ganska nära.
            </seg>
            <seg n="edeb3fd7">
              Det är också ganska hyggligt från din sida när du beskriver vårt
              ställningstagande när det gäller biståndet.
            </seg>
            <seg n="2e4b416a">
              Den tredje delen gäller myndighetsstrukturen. Vad gör vi med
              alla dessa overheadkostnader? Det kan rimligtvis inte vara så
              att vi behöver allt detta för det lilla som vi har inför framtiden.
            </seg>
            <seg n="b59f0217">
              På tre avgörande punkter som jag har tagit upp nickar vice ordföranden
              i utskottet mer eller mindre instämmande. Är det då inte rimligt,
              när ni pratar samarbete för ett försvarsbeslut inför framtiden,
              att ni sätter er med oss och diskuterar i stället för att hålla
              er till de mer eller mindre nedrustningspartier som finns här
              i lokalen? Vi har en gemensam syn på avgörande punkter. Det skulle
              dessutom skapa en stabilitet inför framtiden som skulle komma
              alla till del svenska folket, anställda inom Försvarsmakten med
              flera.
            </seg>
          </u>
          <note type="speaker" n="7a30dbf0">
            Anf. 74 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-0947225618b0bfff-1" n="0fbe88b9">
            <seg n="71fd0042">
              Fru talman! Stabiliteten för framtiden är ju i någon mån beroende
              av de val som äger rum med jämna mellanrum. När man tänker på
              hur det sist föll ut kan man väl ha sina funderingar om detta.
            </seg>
            <seg n="360dcb74">
              De stora långsiktiga försvarsbesluten förbereds ju i Försvarsberedningen.
              Där är vi väldigt överens om tagen när det gäller inriktningen.
              Det är just på den springande punkten om pengarna som vi skiljer
              oss från Moderaterna. Där är ni inte riktigt trovärdiga, inte
              i försvarsbeslutssammanhang och inte i det stora hela heller.
              Jag tror att det är väldigt många som kommer ihåg de 160 miljarderna
              i skattesänkningar.
            </seg>
          </u>
          <note type="speaker" n="a92a6b84">
            Anf. 75 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-5194768c6c7faa61-1" n="14a2a397">
            <seg n="7cafdd06">
              Fru talman! När det gäller internationella insatser och Sveriges
              medverkan i dessa tror jag att vi är helt överens om att vi ska
              ställa upp efter bästa förmåga och med de enheter som vi anser
              oss kunna ställa upp med. Men det som gör oss kristdemokrater
              frågande är varför man inte är villig att redan i budget ange
              hur mycket pengar vi är beredda att avsätta för just internationella
              insatser. Det må vara hänt att vi har kallat det beredskapsanslag.
              Jag tycker att det är hårklyverier. Må så vara! Jag kan gärna
              ta på mig att jag har benämnt det felaktigt. So what ?
            </seg>
            <seg n="bc648ca3">
              Kan Tone Tingsgård, vice ordförande i utskottet, förstå att nuvarande
              fördelningssystem för ekonomiska medel kan innebära svårigheter
              för Försvarsmakten att planera sin totala verksamhet? Vad händer
              om Försvarsmakten får ett uppdrag från oss och säger att pengarna
              är slut och att man inte har några medel för detta? Jag skulle
              gärna vilja få svar på den frågan.
            </seg>
          </u>
          <note type="speaker" n="edfc84b1">
            Anf. 76 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-0947225618b0bfff-2" n="0fbe88b9">
            <seg n="0e36c457">
              Fru talman! Vi är väldigt överens om att det ska framgå av budgeten
              hur mycket pengar som ska gå till internationella insatser. Där
              har utskottet varit väldigt tydligt. Det vore väldigt konstigt
              om det inte gör det av det årets budget. Vi sade ifrån väldigt
              mycket på skarpen i fjol, och det brukar vara så att regeringen
              efterkommer sådana uttalanden.
            </seg>
            <seg n="c30294b0">
              Erling Wälivaara säger att det är strunt detsamma vad man kallar
              anslagen. Jag önskar också att man kunde säga det, men vi har
              ett lite krångligt system här. Det är faktiskt bara det som vi
              har försökt att infoga oss i när vi har gjort den här sammanslagningen.
              Det har att göra med en budgetlag som vi gemensamt har fattat
              beslut om. Den kommer vi inte runt genom att höfta.
            </seg>
            <seg n="05da85f1">
              Visst förstår jag att det kan vara besvärligt för Försvarsmakten.
              Vi vet precis vad som händer när det händer. När det händer oväntade
              saker kostar det pengar, och då måste man hitta dem. Vi har otaliga
              sådana exempel bakom oss. Det försvårar självfallet för Försvarsmakten
              att även göra det andra som vi förväntar oss av dem, men det tyckte
              jag också att jag sade mycket tydligt i min inledning. Så är det.
              När vi började den här försvarsbeslutsperioden hade vi ungefär
              8090 miljoner till internationella insatser, och nu ligger det
              på 1 ½ miljard. Det är klart att det betyder saker.
            </seg>
          </u>
          <note type="speaker" n="d0d5c88c">
            Anf. 77 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-5194768c6c7faa61-2" n="14a2a397">
            <seg n="bf2b43b5">
              Fru talman! Det är helt riktigt att man kan se vad de internationella
              insatserna kostade förra året, men vi vet ju inte om kostnaden
              blir densamma i år. Därför är det en svårighet för Försvarsmakten
              att kunna veta om man kan genomföra den här övningen eller inte
              eftersom man måste ha en buffert för att klara eventuella internationella
              insatser.
            </seg>
            <seg n="131de3f3">
              De extra 20 miljonerna till kustbevakningen som vi föreslår är
              minsann inte en så liten summa för den verksamheten. Det kommer
              Else-Marie Lindgren att ta upp i sitt inlägg.
            </seg>
            <seg n="d549e798">
              Jag kan inte förstå vad det skulle vara som kan hindra att vi
              säger att nästa år avsätter vi 2 miljarder för internationella
              insatser. Sedan finns förstås möjligheten att skjuta till medel
              ifall dessa internationella insatser kostar mer.
            </seg>
          </u>
          <note type="speaker" n="b16eb772">
            Anf. 78 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-0947225618b0bfff-3" n="0fbe88b9">
            <seg n="0f5f1236">
              Fru talman! Det är med internationella insatser lite grann som
              det är med flyktingpolitiken, att man i förväg faktiskt inte riktigt
              vet när de behövs och hur mycket och på vilket sätt som de behövs.
              Det är det som gör det hela så krångligt, och därför har vi försökt
              hitta en lösning för att ha en liten, liten buffert och gardering.
              Däri ligger det här resonemanget med krediterna, för det är liksom
              det som är garderingen. Därför tycker jag att alla de resonemang
              som går ut på att man säkrar anslaget genom att införa ett särskilt
              eget anslag på försvarsutgiftsområdet eller på utrikesområdet
              inte hjälper. Det försvårar alla möjligheter att få till stånd
              bufferten och krediten. Det är poängen i mitt resonemang.
            </seg>
            <seg n="68fd28bd">
              Sedan kan vi i budgeten mycket väl säga ungefär hur mycket vi
              avser att sätta av, men inom anslaget i fråga för att hålla kvar
              den buffert som vi så väl behöver. Det är mycket svåra avvägningar
              som man måste göra. Vi kan anslå 2 miljarder, och det kan ändå
              visa sig vara otillräckligt. Det kan också visa sig vara för mycket,
              och det är med vårt budgetsystem inte heller bra.
            </seg>
          </u>
          <note type="speaker" n="05e9388c">
            Anf. 79 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-3" n="b3a7e27a">
            <seg n="6d458a46">
              Fru talman! Jag vill börja med att gratulera Tone Tingsgård för
              hennes debattskicklighet. Stundtals känns det nästan som om det
              var den borgerliga försvarspolitiken som stod till svars här i
              kammaren. Det är ändå märkvärdigt hur obesvärad socialdemokratin
              är efter detta år av larmrapporter, granskningar och varningar
              beträffande utvecklingen för Försvarsmakten.
            </seg>
            <seg n="d3a7f6b1">
              Riksdagens revisorer har på ett mycket, mycket stort antal punkter
              underkänt tillståndet i Försvarsmakten. Det gäller kostnaderna
              för fastigheter och anläggningar, kostnader för personalavvecklingar,
              lönekostnadsutvecklingen och styrningen inom hela försvaret. Vi
              har också sett ett antal exempel på underkännande av det slutliga
              produktionsresultatet i försvaret, nämligen förmågan till väpnad
              strid och förmågan att försvara Sverige. Även granskningar från
              både Försvarsutredningen och försvarsutskottet har visat att denna
              förmåga inte kan anses godtagbar.
            </seg>
            <seg n="e0994599">
              Mot den bakgrunden, fru talman, vore något större ödmjukhet från
              Socialdemokraternas sida enligt min mening klädsam.
            </seg>
            <seg n="e9018f8d">
              När det sedan gäller att flytta över anslagen från utgiftsområde
              6 till utrikesområdet i fråga om internationella insatser har
              Tone Tingsgård rätt i att det inte blir mer pengar av att de flyttas,
              men om den som är ansvarig för säkerhetspolitiken och biståndspolitiken
              kommer att utforma hur de internationella insatserna görs, kommer
              vi att få bättre valuta för skattepengarna. Att i dag ha en mekaniserad
              bataljon i Kosovo måste betraktas som en overkill . Inte nog med
              att det är mer våld än vad nöden kräver; det är sannolikt också
              mycket dyrare än vad som hade behövt vara fallet.
            </seg>
          </u>
          <note type="speaker" n="e2193a0f">
            Anf. 80 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-0947225618b0bfff-4" n="0fbe88b9">
            <seg n="ce4c3e57">
              Fru talman! Jag tror att Allan Widman är väl medveten om att
              vi tar de rapporter, revisioner och uppföljningar som gjorts på
              mycket stort allvar. Självklart, för det är ju också för oss ett
              stort intresse att ha riktiga ingångsvärden i nästa försvarsbeslut.
              För den skull menar jag inte att man behöver bortse från det positiva
              som har gjorts och det som har blivit bättre, och det finns saker
              som har gjorts bättre.
            </seg>
            <seg n="635c8c29">
              En del av de saker som inte har blivit bra är riksdagen i hög
              grad medskyldig till, och jag tror att vi får ta en ordentlig
              diskussion kring styrningen mellan Försvarsmakten och stödmyndigheterna.
              Jag har för min egen del börjat bli mycket skeptisk till att man
              så att säga styr genom att köpa tjänster. Jag har också fått igenom
              det som gäller fastigheterna, som är ett kapitel för sig men där
              man ändå handlar i enlighet med det som riksdagen har tagit beslut
              om. Vi måste därför ändra i styrsystemen, som jag tror kanske
              är minst så väsentliga för resultatet som den goda viljan.
            </seg>
            <seg n="43d3f2f8">
              Jag sade också att jag av samma skäl kan känna en viss sympati
              för att man flyttar anslaget till utrikesområdet, kanske även
              för att få lite grann av den här dialogen. Men jag är på den punkten
              inte framme vid någon sorts definitivt ställningstagande. Min
              poäng var att det inte blir mera pengar och att svårigheten att
              bedöma storleken av penningsumman är lika stor.
            </seg>
          </u>
          <note type="speaker" n="d0d6263f">
            Anf. 81 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-4" n="b3a7e27a">
            <seg n="7e3f600b">
              Fru talman! Det gläder mig att Socialdemokraterna ändå inser
              att det alltid finns en möjlighet att få mera valuta för de pengar
              som vi i dag faktiskt stoppar in i försvaret. Det är också just
              det som legat till grund för de folkpartiförslag i övrigt som
              Tone Tingsgård kommenterade. Hon ifrågasatte i och för sig om
              det var så enkelt att minska antalet grundutbildade och på så
              sätt kanske spara 1 miljard kronor. Men jag förutsätter att Tone
              Tingsgård åtminstone på ett teoretisk-matematiskt plan håller
              med mig om att om vi förlänger tiden för soldaterna från nuvarande
              4 år till låt oss säga 8 eller 12 år, leder det åtminstone teoretiskt
              till att vi halverar utbildningsbehovet. Att det skulle generera
              besparingar i form av 1 miljard inom budgeten om 40 miljarder
              kan det väl knappast råda någon tvekan om.
            </seg>
            <seg n="9eaab3f2">
              När det sedan gäller materielavvecklingen, den andra fråga som
              Tone berörde i sitt inlägg, är det riktigt att Folkpartiet vill
              spara 350 miljoner kronor. Det vill vi göra genom att frysa materielavvecklingen
              i avvaktan på att få ett nytt beslutsunderlag från regeringen.
              Det är viktigt att poängtera att den materielavveckling som enligt
              Försvarsmaktens planer skulle kosta 250 miljoner kronor förra
              året faktiskt kommer att kosta tre gånger så mycket, nämligen
              730 miljoner kronor. Detta om något, fru talman, borde väl visa
              att det finns anledning att efterlysa bättre underlag från regeringen
              för att åstadkomma bästa möjliga hushållning med skattebetalarnas
              pengar.
            </seg>
          </u>
          <note type="speaker" n="95a44a26">
            Anf. 82 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-0947225618b0bfff-5" n="0fbe88b9">
            <seg n="58577b09">
              Fru talman! Jag kan naturligtvis hålla med om att om man håller
              kvar folk i försvaret längre på någon typ av anställning, kanske
              man inte behöver utbilda lika många nya. Jag tror dock att det
              är viktigt att man funderar lite grann över vad det är för anställningsformer
              som man i så fall vill ha. Vi talar ju ibland om att ha kvar soldater
              i reserven och om att ha kvar folk på kontrakt. Vi talar också
              om visstidsanställningar, korttidsanställningar och det ena med
              det andra. Jag har förstått att önskvärda principer ibland kan
              krocka med varandra.
            </seg>
            <seg n="ff748c45">
              Jag ser att Allan Widman nu ser mycket misslynt ut. Kanske har
              jag missförstått alltihop.
            </seg>
            <seg n="6362cb0d">
              Vad gäller materielavvecklingen har jag pekat på att det, som
              jag tycker, blir lite motsägelsefullt när Folkpartiet å ena sidan
              vill ha ett skarpare och bättre utrustat försvar men å andra sidan
              inte drar sig för att behålla en massa gammal materiel, som på
              ett eller annat sätt kostar. Det är möjligt att man kan ta bort
              kostnaden för själva avvecklingen, men då sitter man ju kvar med
              materielen och har förvarskostnaderna kvar. Siffrorna övertygar
              inte, Allan Widman.
            </seg>
          </u>
          <note type="speaker" n="41e34cc4">
            Anf. 83 BERIT JÓHANNESSON (v):
          </note>
          <u who="berit_johannesson_da9748" xml:id="i-974dbae03b663d72-0" n="145354f6">
            <seg n="4ab34c31">
              Fru talman! Vänsterpartiet har liksom Socialdemokraterna, Centern
              och Miljöpartiet ställt sig bakom den föreslagna budgetramen.
              Vänsterpartiet har också ställt sig bakom den omstrukturering
              som nu sker från ett invasionsförsvar till ett insatsförsvar.
              Det är faktiskt det som vi håller på att göra; vi avvecklar invasionsförsvaret
              och skapar ett nytt försvar, som ska vara redo för andra uppdrag
              än det som invasionsförsvaret skulle vara.
            </seg>
            <seg n="7982eef9">
              Det sista året i den pågående försvarsbeslutsperioden startar
              vid 12-slaget på nyårsafton. Det är ett nytt, stort och omfattande
              arbete som ska utföras inför perioden 20052007. Det civila samhällets
              sårbarhet, den breddade hotbilden och det gynnsamma säkerhetspolitiska
              läget bekräftar Vänsterpartiets inställning att det militära försvaret
              kan och ska minskas ytterligare. Perioden fram till 2004 och därefter
              under 2004 kommer naturligtvis att präglas av arbetet inför det
              nya försvarsbeslutet.
            </seg>
            <seg n="d04fed90">
              Revisorerna har lämnat flera rapporter som omfattar flera områden
              inom Försvarsmakten i dag. Vi har också själva låtit göra en utredning
              som visar på stora brister. Detta visar också att det kommer att
              bli ett väldigt omfattande och svårt arbete inför det beslut som
              tas hösten 2004.
            </seg>
            <seg n="162ea7ff">
              Min uppfattning är att man måste vända på varenda sten i det
              här och kritiskt granska både förbandsverksamhet och materiel
              avseende kostnaderna, om man gör rätt saker och om man gör det
              till rätt pris.
            </seg>
            <seg n="fdaaf741">
              Vi i Vänsterpartiet har varit väldigt aktiva och vill fortsätta
              att vara det för att driva och följa upp de här frågorna som vi
              har gjort hittills och föra fram krav och förslag. Då ska vi fördjupa
              oss i och diskutera vidare alla de delar som nu har tagits upp.
              Då ska vi diskutera säkerhetspolitiken och värnplikten. För oss
              är det självklart att den är en plikt och att den ska vara könsneutral.
              Då ska vi också ta upp andra frågor som här har diskuterats. Jag
              tycker att det är väldigt viktigt att vi har möjlighet att fördjupa
              oss då.
            </seg>
            <seg n="3a8b34af">
              Vi har lagt fram förslag i motioner mot sexuella trakasserier
              och ökad mångfald. Det kommer inte upp här, utan det kommer att
              behandlas i en annan ordning.
            </seg>
            <seg n="0d39c8e6">
              Med tanke på det arbete som vi har framför oss har vi inför denna
              budget inte föreslagit några ekonomiska förändringar inom ramen,
              som vi brukat göra. Vi säger: Låt oss nu vänta, låt oss nu ta
              debatten och låt oss nu arbeta inför det nya försvarsbeslutet.
            </seg>
            <seg n="75e46144">
              Det har tagits upp en hel del om att man ska lämna över budgeten
              för den internationella verksamheten, antingen lägga den på biståndsbudgeten
              eller till och med ta från biståndsbudgeten, och jag vill skarpt
              tillbakavisa det här. Det är inte vår syn. Däremot behöver man
              en väldigt mycket bättre samordning och bättre övergripande planering
              när det gäller internationella insatser än vad som är fallet i
              dag. Vi kan ta Kosovo som exempel. Där finns militär, Räddningsverket
              och en mängd olika organisationer av olika slag inklusive NGO:er.
              Att man måste ha en bättre övergripande samordning inför de här
              internationella insatserna är självklart. Där finns det mycket
              brister, och det är regeringen som borde ta ett större ansvar
              för att samordna det här på ett bättre sätt.
            </seg>
            <seg n="499b2d91">
              Trots att vi nu inte har föreslagit förändringar inom budgeten
              har vi ändå tagit fram en del förslag till beslut i vår motion.
            </seg>
            <seg n="1096e349">
              Det är inte första gången ni hör mig tala om minröjning, men
              minröjning är oerhört väsentligt. Det är en grundförutsättning
              för att människor ska kunna återvända till sina hem, bruka jorden
              och försöka starta ett nytt liv efter en konflikt. Att utveckla
              minröjningen är därför en mycket starkt prioriterad fråga för
              oss, och vi har föreslagit åtgärder på området. Målet för Räddningsverkets
              arbete med den humana minröjningsverksamheten är att skapa möjligheter
              till liv och utveckling för människor. Det här är ett oerhört
              viktigt redskap i det internationella humanitära arbetet. Det
              ska inte heller råda några tvivel om att Räddningsverkets uppdrag
              naturligtvis också är att bidra med kompetens och erfarenhet för
              att utveckla verksamheten på Swedec, som är det gemensamma centret.
            </seg>
            <seg n="13228b2d">
              Den militära minröjningen har stora brister. Nu har utskottet
              ställt sig bakom det som vi föreslog i motionen, nämligen att
              regeringen ska redovisa utvecklingen och den fortsatta inriktningen
              för den militära minröjningen, och det är bra. Nästa steg måste
              ju då vara att man måste förbättra det här området inför nästa
              försvarsbeslut.
            </seg>
            <seg n="6a882f7b">
              Den civila och den militära minröjningens resurser samordnas,
              och det är bra. Swedec är också ett mycket bra utvecklingscenter.
              Men jag tror att man kan göra mycket mer när det gäller sambruk
              av de tekniska resurser som finns. Det tror jag är viktigt inför
              framtiden.
            </seg>
            <seg n="6add8144">
              Det har talats en hel del här om militär krishantering. Men jag
              skulle vilja lyfta fram den civila, förebyggande krishanteringen
              som är ett redskap för att förhindra att en konflikt blir väpnad.
              I den motion som vi lade tog vi upp betydelsen av att fler civila
              myndigheter kan använda det civila försvarets roll för internationell
              verksamhet utöver det som Räddningsverket nu har fått i uppdrag
              att kunna göra. Det är viktigt att det finns resurser avsatta,
              inte bara i dokument och uttalanden utan också i realiteten och
              konkret, för att kunna arbeta på ett vettigt sätt med de förebyggande
              redskapen. Jag ser fram emot att fler civila myndigheter kan använda
              anslaget civilt försvar för den förebyggande civila krishanteringen.
              Men jag tror också att det på sikt måste finnas en budget för
              de förebyggande åtgärderna. Det finns en budget med pengar, avsatta
              för den militära krishanteringen. Det borde vara samma sak med
              den civila. Det finns resurser avsatta för att man ska kunna använda
              hela spektrumet av de förebyggande civila åtgärderna för att skapa
              möjligheter att undvika en väpnad konflikt.
            </seg>
            <seg n="5378df4d">
              Fru talman! Jag har arbetat i NPT, Nämnden för personalvård för
              totalförsvarspliktiga, i fyra år. Den verksamhet som vi har bedrivit
              genom besök på förband, skolor och civila utbildningsplatser har
              varit mycket värdefull och viktig. Vi har träffat och talat med
              pliktiga utan att några befäl har varit närvarande. Vi har fått
              höra om problem, och de pliktiga har kunnat få svar på frågor
              direkt, vilket har varit väldigt betydelsefullt. Vi har också
              tagit med oss frågor hem och kunnat se i våra olika organisationer
              om man kan lösa problem som uppkommit. Kunskap har tillförts.
              Vi har också talat med dem som direkt utbildar de värnpliktiga,
              utbildningsbefälen eller andra ledare och chefen på det ställe
              som vi har besökt.
            </seg>
            <seg n="6bb24172">
              Den här nämnden har haft en mycket bred sammansättning, och det
              betyder att kunskap om de olika frågorna har kunnat fördjupas.
              De som i den här nämnden har representerat till exempel Räddningsverket
              och Försvarsmakten har fått höra hur värnpliktiga har uppfattat
              besluten och hur de har påverkat dem. De här representanterna
              har konkret kunnat få med sig de här synpunkterna in i sin organisation.
              Vi har kunnat läsa av hur förändringar har påverkat de pliktiga,
              och de protokoll som vi har upprättat har sänts till försvarsministern,
              respektive myndighet men också till chefen på stället. De visar
              hur vi i NPT har uppfattat situationen och vad vi anser ska förbättras.
              Vi som har varit politiker i den här nämnden har lärt oss en mängd
              saker om hur pliktiga har det och har kunnat föra in den kunskapen
              i det politiska livet och den här kammaren.
            </seg>
            <seg n="7480e4ef">
              Regeringen föreslog ju nu att NPT ska läggas ned. I stället föreslog
              man att rättsfunktionen för de totalförsvarspliktiga, som ska
              skapas under Styrelsen för psykologiskt försvar, skulle få ett
              råd med motsvarande sammansättning som NPT haft, men utan de arbetsuppgifter
              som NPT har. Jag anser att det här hade varit till förfång för
              de totalförsvarspliktiga. Var skulle detta råd få sina kunskaper
              och sina viktiga erfarenheter från fältet ifrån?
            </seg>
            <seg n="3da65995">
              Vi vet att det finns stora problem ute bland de totalförsvarspliktiga.
              Vi har alltså inget emot att det finns en sådan här rättsfunktion.
              Det finns problem, och de finns framför allt inom Försvarsmaktens
              område. Men för att kunna fortsätta arbetet med besök och ta pulsen
              på organisationen är det viktigt att komma till rätta med problemen.
              Jag är mycket glad åt att försvarsutskottet nu ställt sig bakom
              att rådet också ska få de uppgifter som NPT haft: besöksverksamheten
              och möjligheten att ute på förband och skolor direkt tala med
              de värnpliktiga och direkt få den djupa kunskap som detta innebär.
            </seg>
            <seg n="f0726fb7">
              Fru talman! Jag yrkar bifall till förslaget i försvarsutskottets
              betänkande, för jag tycker att de i vår motion lagda förslagen
              har blivit så bra tillgodosedda att jag inte har ansett mig behöva
              någon reservation.
            </seg>
          </u>
          <note type="speaker" n="2226b993">
            Anf. 84 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-5194768c6c7faa61-3" n="14a2a397">
            <seg n="6148b418">
              Fru talman! Jag skulle vilja ställa en principiell fråga till
              Berit Jóhannesson. Du talar om plikten jag tänker mig att du menar
              mönstringsplikt som borde vara kopplad till tjänstgöringsplikt.
              Jag vill se det här ur ett könsperspektiv.
            </seg>
            <seg n="13cc09e5">
              I dag är det pliktmönstring för pojkar. En tredjedel får göra
              värnplikten. Två tredjedelar ställs utanför. Jag har mött många
              pojkar som upplever det som att de inte dög, att det måste vara
              något fel på dem.
            </seg>
            <seg n="00312dbf">
              Mönstringsplikt även för flickor utan tjänstgöringsplikt om nu
              inte Berit Jóhannesson menar att vi ska utöka försvaret så att
              alla får tjänstgöra innebär att många fler kommer att ställas
              utanför. De kommer att känna sig besvikna: Jag dög inte. Det måste
              vara något fel på mig.
            </seg>
            <seg n="ece98b87">
              Ser du någon risk i det förslag som du framför, Berit Jóhannesson,
              för att speciellt många flickor kommer att må dåligt för att de
              inte dög?
            </seg>
          </u>
          <note type="speaker" n="3e3eeed6">
            Anf. 85 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-974dbae03b663d72-1" n="145354f6">
            <seg n="6daebb75">
              Fru talman! Vänsterpartiet vill ha tjänstgöringsplikt för kvinnor
              och män, inte bara mönstringsplikt. Vi vill att det ska vara en
              könsneutral värnplikt. Vi vill inte utöka antalet som gör plikten.
              Vi anser att det ska vara samma antal som i dag, det vill säga
              15 00018 000.
            </seg>
            <seg n="ec14d807">
              Det finns oerhört mycket kompetens bland kvinnor. Jag skulle
              vilja fråga Erling Wälivaara om han inte anser att det faktiskt
              finns kompetens hos kvinnorna att ta till vara även inom Försvarsmaktens
              område.
            </seg>
            <seg n="cf65bbd1">
              Det är viktigt att gå tillbaka i historien och se på när kvinnor
              till exempel kunde bli poliser eller präster. Kvinnor konkurrerar
              om de platserna i dag. Det är inte frågan om att de män som i
              så fall inte skulle göra plikten, på grund av att vi får in kvinnor,
              ska känna det som om de inte duger. Vad det handlar om är att
              ta till vara kvinnors kompetens på området, lika väl som att kvinnors
              kompetens inom prästyrket, polisen eller andra yrken förbättrar
              yrkesmässigt. Vi får nya kunskaper, ny kompetens. Vi får ett annat
              sätt att tänka. Det är aldrig bra med enhetligt kön på något yrkesområde,
              inte inom Försvarsmakten heller.
            </seg>
            <seg n="15de34a4">
              Med en allmän värnplikt för kvinnor och män skulle det också
              bli en bättre könsfördelning inte bara bland värnpliktiga utan
              också bland officerare. Det tycker jag är oerhört betydelsefullt.
            </seg>
          </u>
          <note type="speaker" n="5ec3df0c">
            Anf. 86 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-5194768c6c7faa61-4" n="14a2a397">
            <seg n="3f8de99b">
              Fru talman! En allmän värnplikt för alla innebär också en mönstringsplikt
              för alla. Eftersom vi inte kan ta in alla som mönstrar i dag blir
              konsekvensen att många ställs utanför fler pojkar men säkert också
              många flickor. De kommer att känna: Jag försökte, men jag dög
              inte.
            </seg>
            <seg n="315319c2">
              I dag finns frivilligheten. Efter mina 37 år i flygvapnet kan
              jag intyga för Berit Jóhannesson att kvinnorna, flickorna har
              oerhört bra kompetens. Jag har upplevt det på nära håll. Det är
              inte bara det att deras egen kompetens är god. Det hyfsar också
              till språket, uppträdandet, beteendet hos pojkarna när tjejer
              kommer in, inte minst kvinnliga officerare. Det är inte frågan
              om det utan det är frågan om att vi fattar ett beslut här i riksdagen
              som innebär att vi gör fler ungdomar ute i samhället besvikna.
              Det tycker jag är olyckligt.
            </seg>
            <seg n="093a29f6">
              Nu kan flickor som vill komma in i försvaret göra det på frivillighetens
              väg, om de uppfyller kraven.
            </seg>
          </u>
          <note type="speaker" n="e709607d">
            Anf. 87 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-974dbae03b663d72-2" n="145354f6">
            <seg n="180b0097">
              Fru talman! Det är riktigt att man som kvinna i dag har möjlighet
              att göra frivillig värnplikt. Men den kultur vi har, det sätt
              på vilket uttagning har gjorts och det lagen säger att alla män
              ska mönstra innebär att många kvinnor över huvud taget aldrig
              har en tanke på att man kan göra värnplikt. Det är det som är
              det stora bekymret. Genom mönstring och värnplikt som är könsneutral
              kan vi ta till vara de resurser som finns hos kvinnor också och
              inte bara hos dem som frivilligt söker sig dit.
            </seg>
            <seg n="318d9009">
              Det är beklagansvärt om många känner sig besvikna och undrar
              varför inte de får göra värnplikten. Det tycker jag är beklagansvärt.
              Men jag är inte beredd att säga att mönstring och plikt ska gälla
              för alla. Det går inte. Då är det viktigt att vi tar ut dem som
              bäst lämpar sig för de tjänster som man har sagt att man behöver.
              Det ska också vara lika för kvinnor och män.
            </seg>
            <seg n="a9a01c34">
              Det är också många som inte vill göra sin värnplikt. Vi måste
              göra värnplikten så attraktiv så att den har ett civilt meritvärde
              och att arbetsmiljön motverkar sexuella och andra trakasserier,
              så att värnplikten verkligen blir någonting bra. Det ska vi göra.
            </seg>
          </u>
          <note type="speaker" n="dcc7e8ab">
            Anf. 88 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-0aec4fe58d87992a-0" n="bc1a30f8">
            <seg n="c40088cb">
              Fru talman! Låt mig börja med att yrka bifall till utskottets
              förslag i dess helhet och därmed avslag på reservationerna. Bland
              reservationerna ska jag bara bemöta och kommentera en, nämligen
              Folkpartiets förslag om att nu göra nedskärningar i de anslag
              som vi diskuterar i dag. Jag vill med skärpa understryka det olämpliga
              i att nu plocka bort mer än 1 miljard från ifrågavarande anslag.
              Det föreslår alltså Folkpartiet samtidigt som det pågår ett som
              jag hoppas seriöst arbete med att inför nästa år skapa ett försvarsbeslut
              där man utreder olika ekonomiska ramar och effekterna av dem.
            </seg>
            <seg n="a2558d17">
              Alla känner dessutom väl till de svårigheter som är sammankopplade
              med det nu gällande försvarsbeslutet. Det har visats i en mängd
              olika utredningar. Att i detta läge, i princip utan underlag,
              bara stryka bort 1 miljard och därmed ytterligare försvåra för
              Försvarsmakten synes mig mycket illa övertänkt.
            </seg>
            <seg n="79d12f3c">
              Man kan alltid diskutera, för att säga något positivt, om vi
              ska ha de treåriga försvarsbesluten. Nu har denna kammare, riksdagen,
              beslutat att vi ska ha det på det sättet. Det kan vi säkert ändra
              på om vi skulle vilja. Men då får vi ta den diskussionen och det
              beslutet när och om de kommer upp.
            </seg>
            <seg n="3f17965b">
              Fru talman! Så över till en helt annan sak. Utskottet har beslutat
              att genomföra en särskild uppföljning av hur riksdagens försvarsbeslut
              2000 och 2001 avseende Försvarsmaktens förbandsutveckling med
              mera har uppnåtts. Jag ser för egen del med stort allvar på den
              bild som framträder när det gäller genomförandet av försvarsbeslutet.
              Utskottet avser, som alla här i kammaren väl känner till, att
              återkomma i ett betänkande under våren i denna fråga. Självklart
              kommer vi i det arbetet också att titta på andra utvärderingar
              som har gjorts och som pågår. Det finns till exempel utvärderingar
              och uppföljningar från Riksrevisionen, ett granskningsarbete som
              för övrigt har pågått under flera år och fortfarande pågår. Riksdagens
              revisorer har lämnat några rapporter till oss där man redovisar
              sin syn på arbetet inom försvarsområdet. I sammanhanget vill jag
              säga att utskottets egen granskning omfattar åren 2000 och 2001.
            </seg>
            <seg n="bc11fe0b">
              Det har alltså snart gått ytterligare två hela verksamhetsår
              sedan uppföljningen gjordes. Det är givetvis min förhoppning att
              åtminstone några av de problem som pekas på i utskottets granskning
              vid det här laget är åtgärdade.
            </seg>
            <seg n="56a6e315">
              Fru talman! Låt oss titta framåt lite grann. Nästa år vid den
              här tiden är det dags att fatta nästa försvarsbeslut. Inom Försvarsmakten
              och övriga berörda myndigheter pågår nu ett intensivt förberedelsearbete.
              I månadsskiftet februari/mars ska deras resultat presenteras.
              Då vidtar det politiska arbetet med att finna de bästa lösningarna
              gällande vårt samhällsförsvar.
            </seg>
            <seg n="43582fe7">
              Många har säkert stora förväntningar. Andra kanske till och med
              känner en viss bävan inför processen som ska genomföras innan
              det är dags för oss här i riksdagen att fatta de slutliga besluten.
              I det här sammanhanget vill jag för egen del säga att jag ger
              mig in i arbetet med blandade känslor. Men jag känner en mycket
              stor respekt och ett stort ansvar inför uppdraget.
            </seg>
            <seg n="e872ad9e">
              Jag vill också passa på tillfället att önska Försvarsmaktens
              nya chef Håkan Syrén all framgång i sin nya ansvarsfulla och viktiga
              position. Ett förtroendefullt samarbete mellan oss politiker och
              företrädare för olika myndigheter är som jag ser det en absolut
              grundläggande förutsättning för att vi tillsammans ska kunna fortsätta
              att reformera och modernisera vårt samhällsförsvar.
            </seg>
            <seg n="6f5468e9">
              Riksdagen har beslutat att kalla krigets invasionsförsvar ska
              ersättas med ett rörligt insatsförsvar för både nationella och
              internationella uppgifter. De kvalitativa bristerna i dagens försvar
              finns både inom personal- och materielområdet. Utvecklingen av
              de nya förband som ska kunna möta de hot och risker vi ser framför
              oss har hittills gått långsamt.
            </seg>
            <seg n="e0eb1ce4">
              Mig förefaller det som att skapandet av fullt användbara och
              tillgängliga insatsförband är en svår kulturell men också organisatorisk
              utmaning för Försvarsmakten. Alldeles för länge har man utgått
              från det kvantitativt stora invasionsförsvaret och endast tillämpat
              justeringar av denna föråldrade modell. Samtidigt har vi sett
              att försvarsbyråkratin växer.
            </seg>
            <seg n="9d0d49c3">
              I relation till antalet insatsförband som ska produceras används
              en allt större del av medlen som står till förfogande för försvarssektorn
              till ledning, administration och gemensam förvaltningsverksamhet.
              Det sväller på toppen. Mycket tyder på att vi har underskattat
              de praktiska svårigheterna som finns med att reformera försvaret.
            </seg>
            <seg n="480a3f41">
              Det är nu desto riktigare att de förband som i nuvarande omvärldsläge
              behövs för att lösa våra nationella och internationella uppgifter
              prioriteras. Att fokusera på att skapa dessa förband och att begränsa
              den administrativa överbyggnaden är viktigt. Det är viktigt inte
              minst för den nya försvarschefen. Det är dessutom i det perspektivet
              som vi ska se det arbete som utskottet har tagit sig an med att
              göra olika typer av uppföljningar.
            </seg>
            <seg n="462cf990">
              Fru talman! För oss i Centerpartiet är det viktigt att Sverige
              kan bidra med högkvalitativa militära och civila resurser i FN-sammanhang
              och i andra sanktionerade sammanhang. Det kan vara inom ramen
              för till exempel Natoinsatser men också inom ramen för uppbyggande
              av EU:s krishanteringsförmåga.
            </seg>
            <seg n="47c18599">
              Det är också viktigt att försvarets förmåga kan utvecklas och
              prövas under andra former än vad verksamheten som vi kan bedriva
              här hemma medger. Resurser som av andra skäl bundits upp i förband
              och verksamheter och som inte längre behövs måste därför snarast
              frigöras för framåtriktad verksamhet. Om inte detta lyckas blir
              resultatet att vi får personal- och materielkostnader som vi varken
              har användning för nu eller i ett längre perspektiv i framtiden.
              Det blir alltså dubbelfel, och det kostar alldeles för mycket.
            </seg>
            <seg n="f867e785">
              Målet är nu som jag ser det att producera de prioriterade och
              i framtidens uppgifter användbara förbanden. Den årliga verksamhet
              som därvid produceras måste dessutom i konkreta och avläsbara
              termer återrapporteras till oss och till andra, bland annat till
              svenska folket som betalar, som ett kvitto på vad resurserna har
              använts till.
            </seg>
            <seg n="97f80bec">
              Detta är inte en intern sak för Försvarsmakten utan en absolut
              nödvändighet för att vi ska fylla vår roll att vara en del i försvars-
              och reformarbetet men också för att vi ska kunna utföra den kontrollverksamhet
              som riksdagen har att fullfölja.
            </seg>
            <seg n="3b80a821">
              Fru talman! De förändrade krav som bland annat de internationella
              insatserna ställer innebär att vi i delar behöver se över tillämpningen
              av värnplikten. De mönstrades och värnpliktigas intresse för internationell
              tjänstgöring behöver uppmuntras och tillvaratas bättre än i dag.
            </seg>
            <seg n="49350f25">
              Systemet för beredskap, utbildning och övningar för internationella
              insatser behöver utvecklas. Värnpliktssystemet kan jag säger kan
              också behöva kompletteras med anställd personal för att säkerställa
              att vi kan leva upp till de tidskrav som ställs i vissa internationella
              sammanhang och vid vissa internationella insatser.
            </seg>
            <seg n="46b51bf4">
              Vidare är det för mig och Centerpartiet som många av er väl känner
              till mycket viktigt att det skapas verkliga förutsättningar för
              kvinnor att på lika villkor som för män kunna göra värnplikt.
              Jag utgår från, fru talman, att regeringen inte sparar någon möda
              vad gäller att föra frågan framåt och vidare.
            </seg>
            <seg n="aed897a2">
              Fru talman! Jag tror inte att det är så väldigt mycket mer av
              utredande som behövs. Det är snarare mod att behöva pröva någonting
              nytt och nya vägar. Kanske det till och med skulle vara möjligt
              för att testa en tanke att bygga rekryteringen av våra värnpliktiga
              på frivillighet för kvinnor och män. Pliktlagen måste vi emellertid
              behålla, i varje fall under en övergångsperiod, i ett sådant system
              utifall frivilligheten inte skulle visa sig tillräcklig eller
              framgångsrik.
            </seg>
            <seg n="4b13952f">
              Fru talman! Det finns sammanfattningsvis höga förväntningar på
              det underlag som Försvarsmakten lämnar till regeringen i slutet
              av februari. Det ska vara noga analyserat och beräknat. Det ska
              finnas spårbarhet mellan ekonomiska nivåer, vilka förband som
              ska produceras och vilka uppgifter som ska lösas. Spårbarheten
              måste vara tydlig. Framför allt måste alla lägga fokus på att
              åstadkomma resultat i form av användbara och tillgängliga förband
              där förmågan till internationella insatser ska ökas.
            </seg>
            <seg n="f1180db8">
              Fru talman! För att detta ska vara möjligt att lägga till grund
              krävs det att alla riksdagen, regeringen och inblandade myndigheter
              samverkar. Jag och Centerpartiet är för vår del redo att göra
              vad vi kan för att vi ska lyckas med nästa försvarsbeslut så att
              det kommer att kunna vila på en bred politisk grund.
            </seg>
          </u>
          <note type="speaker" n="b0e97de1">
            Anf. 89 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-5" n="88b14dc4">
            <seg n="f4bf6a16">
              Fru talman! Centerpartiet tycker via Eskil Erlandsson, också
              ordförande i utskottet, genuint illa om Folkpartiets besparingsförslag
              på 1 miljard kronor. Jag frågar Centerpartiet: Vad tycker ni då
              om Moderaternas budgetförslag? Det innebär ju faktiskt lite mer
              än Folkpartiets och de facto också några kronor mer än regeringens
              förslag.
            </seg>
            <seg n="e6ad4690">
              Centerpartiet var en gång i tiden ett gammalt gott försvarsparti
              som värnade förbanden runtom i landet. Vad vi kan se framför oss
              nu är en omfattande förbandsslakt igen. Kan det bli Östersund?
              Är det Luleå eller Boden? Är det Karlsborg, Skövde eller Karlskrona?
              Det kommer att hända saker om det är så att Centerpartiet lierar
              sig med nedrustningspartierna ute i salen här. Min fråga är: Varför
              inte gå oss till mötes lite grann? Då kan vi sätta tryck på regeringen
              så att vi får en anständig omställning av det svenska försvaret.
            </seg>
            <seg n="e544066d">
              Den andra delen gäller Natofrågan. Sovjet finns inte längre.
              Risken för att Finland inkorporeras i Sovjet existerar inte. Säkerheten
              ökar i Östersjön tack vare att nya länder snart är medlemmar i
              Nato, i EU och allt vad det nu är. Försvarsberedningen har sagt
              samma sak: Detta är bra för säkerheten. Anser inte Centerpartiet
              att det nu är dags att söka medlemskap i Nato?
            </seg>
          </u>
          <note type="speaker" n="2bbee388">
            Anf. 90 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-0aec4fe58d87992a-1" n="bc1a30f8">
            <seg n="348be107">
              Fru talman! Sverige ska ha det försvar som Sverige behöver. Just
              nu utreds fyra ekonomiska alternativ. Vid den här tiden nästa
              år är det denna kammare som ska ta ställning till vilket av de
              alternativen som vi behöver för att tillgodose de behov som Sverige
              har av försvarsförmåga.
            </seg>
            <seg n="26373f8c">
              Därtill skulle jag vilja säga att försvar och några andra verksamheter
              på många sätt är långsiktiga. Det innebär att vi inte kan hatta
              upp och ned med pengar hursomhelst därav min kritik gentemot Folkpartiet.
              Vi måste i stället lägga fast beslut som räcker i några år framåt
              i tiden.
            </seg>
            <seg n="86237266">
              Vad beträffar Nato så skulle jag kort vilja svara så här: Den
              alliansfrihet som Sverige har haft under mycket, mycket lång tid
              har för att citera statsministern tjänat oss väl. Låt oss vara
              rädda om den i stället för att hitta på något annat, som Moderaterna
              tydligen också har tagit ställning för numera.
            </seg>
          </u>
          <note type="speaker" n="638e9ae1">
            Anf. 91 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-6" n="88b14dc4">
            <seg n="32a3a850">
              Fru talman! Det som gällde i går gällde ju i går. Men nu är det
              nya tider åtminstone har jag upptäckt att det är nya tider och
              nya förutsättningar. Tänk er nu att de nya förutsättningarna inträder,
              att omgivningen och andra länder tycker att det är nya förutsättningar
              och att dessutom Försvarsberedningen tycker att säkerhetsläget
              aldrig har varit bättre just tack vare att länder runtom Sverige
              och Östersjön har gått med i Nato och EU. Är det då inte skäl
              att tro och logiskt att om också Sverige skulle delta i det samarbetet
              så skulle vi ytterligare bidra till säkerheten i vår del av världen?
            </seg>
            <seg n="0e5d8788">
              När det gäller försvaret och olika nivåer så håller jag med ordföranden
              i utskottet om att det handlar om att hitta just långsiktiga lösningar.
              Långsiktiga lösningar i politiken vilar oftast på en bred grund,
              där många partier ingår, för en bra inriktning. I synnerhet gäller
              det en så viktig fråga som försvaret. Är det då inte rimligt att
              ett centerparti av den gamla försvarsvänliga kalibern också närmar
              sig den moderata positionen?
            </seg>
          </u>
          <note type="speaker" n="337ef444">
            Anf. 92 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-0aec4fe58d87992a-2" n="bc1a30f8">
            <seg n="5f0f4f65">
              Fru talman! Självfallet är det så i alla sammanhang att om det
              uppträder nya radikalt förändrade förutsättningar i vår omvärld
              så måste den här kammaren ändra tidigare ställningstaganden. Det
              har jag sagt i någon tidningsintervju för inte alltför länge sedan,
              och det står jag för. Men de radikala förändringarna vad beträffar
              ett eventuellt medlemskap i Nato har än inte inträffat därav mitt
              nuvarande, likväl som tidigare, fasta nej till en anslutning till
              Nato. Det står fast.
            </seg>
            <seg n="a860705b">
              Vad beträffar de olika ekonomiska alternativen så utreds vad
              jag förstår även Moderaternas ekonomiska alternativ inför nästa
              års försvarsbeslut. Det innebär att vi kommer att få pröva även
              detta ekonomiska alternativ utifrån den säkerhetsbild som finns
              då, när den frågan kommer upp. Det blir alltså vid den här tiden
              nästa år.
            </seg>
          </u>
          <note type="speaker" n="d82401fd">
            Anf. 93 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-5" n="b3a7e27a">
            <seg n="001861cd">
              Fru talman! De radikala omvärldsförändringarna har ännu inte
              inträffat, säger Eskil Erlandsson. Jag förstår honom så att det
              inte är Sverige utan Finland som ska bestämma tidpunkten för vår
              anslutning till Nato.
            </seg>
            <seg n="e1fe1dee">
              Vi får här häftig kritik för de besparingar som Folkpartiet har
              föreslagit i nästa års försvarsbudget. Jag skulle kunna inleda
              med att säga att jag tycker att det är bättre möjligen håller
              Eskil Erlandsson med att de besparingar som man ska göra ett kommande
              år redovisas innan det budgetåret börjar löpa än att man redovisar
              dem när halva budgetåret har gått. Så har Socialdemokraterna gjort
              vid flera tillfällen, om jag inte minns fel också med Centerpartiets
              goda minne.
            </seg>
            <seg n="0db2a474">
              Jag kan inte tänka mig att Eskil Erlandsson på fullt allvar menar
              att respekten för försvarsbesluten kräver att vi under tre års
              tid ska avstå från varje möjlighet till rationalisering av verksamheten.
              Jag hoppas att vi är överens om att försvaret av Sverige i varje
              ögonblick inte ska kosta en enda krona mer än nödvändigt. Jag
              undrar om Eskil Erlandsson nu menar att vi ska tiga still under
              tre år i sänder, och jag undrar vad hans småländska valmanskår
              skulle tycka om det.
            </seg>
          </u>
          <note type="speaker" n="1a6542a3">
            Anf. 94 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-0aec4fe58d87992a-3" n="bc1a30f8">
            <seg n="8f32c66e">
              Fru talman! Självfallet ska all offentlig verksamhet likväl som
              annan verksamhet alltid lyda under rationalitetens stjärna. Men
              för att få rimliga planeringsförutsättningar, vilket ju också
              alla efterlyser, så har vi den ordningen att vi fattar fleråriga
              verksamhetsbeslut för vissa verksamheter. Det gäller till exempel
              den i ekonomiskt hänseende jättestora Försvarsmakten. Detta gör
              man för att man ska få planeringsförutsättningar. Jag tycker inte
              att det är övertänkt att då under en så förhållandevis kort period
              som tre år gå in och rycka någonting rätt upp och ned som Folkpartiet
              nu gör, möjligen med tillägget att man skulle kunna ta in lite
              färre värnpliktiga om man behöll dem lite längre i insatsförbandet.
              Det är inte övertänkt i all synnerhet som det inte finns några
              som helst underlag för det förslag som ni lägger fram.
            </seg>
          </u>
          <note type="speaker" n="8a6b3edd">
            Anf. 95 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-6" n="b3a7e27a">
            <seg n="f4cb87b2">
              Fru talman! Jag får ställa samma fråga som jag ställde till Tone
              Tingsgård tidigare: Om man förlänger livstiden för en soldat i
              krigsorganisationen från fyra till åtta år så innebär väl det
              utan att man behöver göra några mer vetenskapliga utredningar
              att utbildningsbehovet halveras? Det måste väl också Eskil Erlandsson
              hålla med om.
            </seg>
            <seg n="7656ec8b">
              När det gäller besparingarna på materielanslaget så handlar det
              inte om att ta resurser från försvaret. Materielavvecklingen 2002
              kostade 730 miljoner kronor. Den bedrivs under former som uppenbarligen
              inte innebär en hushållning med skattebetalarnas resurser, och
              inte heller med försvarets resurser. Att stanna denna panikartade
              avveckling i avvaktan på bättre beslutsunderlag från regeringen
              innebär snarare att vi tillför Försvarsmakten resurser än att
              vi tar dem därifrån. Även detta borde Eskil Erlandsson kunna hålla
              med om.
            </seg>
          </u>
          <note type="speaker" n="48bd8f70">
            Anf. 96 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-0aec4fe58d87992a-4" n="bc1a30f8">
            <seg n="d54ff984">
              Fru talman! Med Folkpartiets förslag missar vi en viktig del
              som jag är angelägen om att behålla, nämligen den folkliga förankringen
              av vårt förslag. Ju färre värnpliktiga vi tar in för tjänstgöring,
              desto färre får kontakt med verksamheten. Då riskerar vi att gå
              över till någonting som kan liknas vid en anställd armé, och det
              är inte jag intresserad av.
            </seg>
            <seg n="4c29a23a">
              Vad beträffar materielavvecklingen så fick större delen av utskottet
              under gårdagen en förnämlig redovisning av Materielverket av den
              process som är i gång nu.
            </seg>
            <seg n="22f4eb4d">
              Denna redovisning indikerade att det som Allan Widman talar om
              nu och i något tidigare replikskifte inte är helt korrekt.
            </seg>
          </u>
          <note type="speaker" n="9bf01d4f">
            Anf. 97 Försvarsminister LENI BJÖRKLUND (s):
          </note>
          <u who="leni_bjorklund_forsvarsmini" xml:id="i-9818f7c8f6bbd396-1" n="0a0603a4">
            <seg n="9b9823d7">
              Fru talman! Försvarspolitik handlar om att förutsäga vad som
              skulle kunna hända både på kort sikt och på lång sikt, bedöma
              hotbilden i dagen och hur vi tror att hotbilden ser ut om fem
              år och om tio år. Vi ska också bedöma vilka insatser som behöver
              göras. Slutprodukten blir ett försvarsbeslut. Under en försvarsbeslutsperiod
              förändras verkligheten en verklighet som man måste förhålla sig
              till, både nationellt och internationellt. Nu har vi ett år kvar
              av det gällande beslutet. Bokslutet är alltså inte skrivet. Vårt
              ansvar i dag är att se till att det försvarsbeslutet om modernisering
              och ominriktning av det svenska försvaret fullföljs. Nästa år
              tar vi tag i ett kommande försvarsbeslut.
            </seg>
            <seg n="933e962a">
              I en verksamhet under reformering och av den storleksordning
              som totalförsvaret är uppstår alltid problem och friktioner mellan
              verksamheterna. Man kan konstatera att vissa delar av reformen
              går bra och att andra delar går mindre bra. Men vi ska inte fastna
              bara i beskrivningar av det som inte går bra. Det gäller att ta
              vara på de erfarenheter som vi har av genomförandet och utnyttja
              dem konstruktivt i det fortsatta omställningsarbetet. Då menar
              jag både det positiva och det mindre positiva.
            </seg>
            <seg n="8d92922c">
              Jag vill börja med att poängtera att Försvarsmakten får ett mycket
              gott betyg när det gäller de fredsfrämjande insatserna på Balkan,
              i Afghanistan och i Demokratiska republiken Kongo. Svenska enheter
              och soldater är efterfrågade! Det är väl också därför som riksdagen
              har beslutat att avvika från försvarsbeslutet och i stället för
              att sätta av 400 miljoner för internationella insatser nu angett
              det till 1,2 miljarder, men också med en anslagskredit på ytterligare
              300 miljoner.
            </seg>
            <seg n="4257713d">
              Avvecklingsdelen av reformen har i stort gått bra inom två av
              tre delområden. Redan sommaren 2000 påbörjades en omfattande förändring
              och avveckling av staber och förband som till stora delar är genomförd.
              Samtidigt inleddes en mycket omfattande materiell avveckling,
              och den pågår alltjämt. Den planerade personalavvecklingen går
              långsammare och tar stora resurser i anspråk. Det är en förklaring
              till att försvarets fasta kostnader inte har kunnat minska så
              mycket som behövs.
            </seg>
            <seg n="402c71c1">
              Jag ser även att utvecklingen mot ett integrerat och nätverksbaserat
              försvarskoncept sammantaget går åt rätt håll. Utvecklingen inom
              ett annat viktigt delområde vårt anpassningskoncept går också
              åt rätt håll. Både politiskt och militärt fokuserar vi numera
              på långsiktiga utvecklings- och kompetensfrågor. Vi genomför även
              en differentiering av insatsorganisationens beredskap. Det innebär
              att vissa förband ska ha hög och direkt förmåga i närtid. Andra
              förband kan med hänsyn till omvärldsläget ges en lägre beredskap
              och förmåga.
            </seg>
            <seg n="82b75a7e">
              Det för mig in på ett annat delmål i reformen, det vill säga
              att skapa ett insatsförsvar som ska vara användbart, tillgängligt
              och flexibelt. Här är förutsättningarna på många sätt goda för
              att uppnå ett bra resultat. Exempelvis tillförs försvaret modern
              och kvalificerad materiel inom många viktiga funktioner. Försvaret
              får varje år in många värnpliktiga som är både väl motiverade
              och ambitiösa. Det finns en kompetent och ambitiös kader av yrkesofficerare
              och civil personal. Vi har en reservofficerskår med dubbla roller
              och kompetenser, civila och militära. Vi har dessutom en stor
              resurs i frivilligrörelsen och hemvärnet.
            </seg>
            <seg n="21078af9">
              Försvarsdepartementets eget uppföljningsprojekt och andra studier
              visar dock att försvaret inte i alla delar kan tillvarata dessa
              goda förutsättningar ur ett nytto- eller effektperspektiv just
              nu, bland annat därför att delar av försvaret har kommit olika
              långt i utvecklingen mot ett insatsförsvar. Här ligger också de
              nuvarande utmaningarna för denna och nästa försvarsbeslutsperiod
              att inte tappa tempo i reformprocessen. Det är ett år kvar, då
              det ska arbetas.
            </seg>
            <seg n="c6dcc942">
              Inom marinen och flygvapnet är insatsförmågan bra. Flera av förbanden
              är användbara med kort varsel för både nationella och internationella
              insatser. Kompetensen är hög inom sådana områden som väpnad strid
              samt förmåga till omvärldsuppfattning och informationshantering.
            </seg>
            <seg n="5fa0ab83">
              Inom armén är insatsförmågan dock i vissa delar begränsad. Det
              finns positiva tecken, till exempel att man under 2002 övade endast
              en ihopsatt mekaniserad bataljon och under 2003 har övat två insatsbataljoner.
              Det är dock en bra bit kvar till det önskvärda och planerade systemet
              med årlig samträning av högre förbandsenheter. Kompetensen inom
              armén är ofta hög på individ- och enhetsnivå, men den kopplas
              eller tillvaratas inte alltid på ett strukturerat sätt i förbandstermer.
            </seg>
            <seg n="d50d695a">
              Vårt ökade internationella engagemang avspeglar sig också i andra
              delar av verksamheten. Till exempel påverkar det övningsverksamheten.
              Det är ganska självklart att den internationella övningsverksamheten
              också ger ett gott bidrag till vår nationella förmåga.
            </seg>
            <seg n="aab39886">
              Jag besökte i går en internationell övning, Viking 03, i Enköping.
              Där samarbetar 26 nationer, men de sitter spridda på sju olika
              sajter i Europa och bedriver där en gemensam ledningsövning för
              krishantering med internationella styrkor. Det visar, tycker jag,
              att vi har glädje av sådan internationell övningsverksamhet, både
              för vårt nationella försvar och för vår internationella verksamhet.
              Det visar också att försvaret ligger långt fram i att bedriva
              avancerad ledningsträning med hjälp av simulering och modellering.
              Det framhöll många representanter från andra länder för mig när
              jag besökte verksamheten i går.
            </seg>
            <seg n="8d914f11">
              I dag när vi fokuserar på försvaret är det viktigt att konstatera
              att försvarets problem inte på något sätt är olösbara. Kanske
              ska vi försvarspolitiker ibland besinna oss. Jämfört med andra
              samhällsområden är problemen hanterbara. Grundstenarna för att
              skapa ett effektivt försvar finns på plats. Försvarsmakten har
              stora ekonomiska resurser och kommer att ha så även efter nästa
              försvarsbeslut. Den stora utmaningen ligger i att förändra synsättet,
              både hos oss politiker och hos dem som verkar inom försvaret.
              Vi ska alla bättre följa och värdera vad vi uppnår resultatet
              av arbetet i stället för att diskutera planer och resurser. I
              längden kommer det att ge bättre möjligheter att då också bedöma
              om vårt försvar är effektivt i andra bemärkelser.
            </seg>
          </u>
          <note type="speaker" n="11f97197">
            Anf. 98 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-7" n="88b14dc4">
            <seg n="61db99e4">
              Fru talman! Det är glädjande att ministern är här. Det är utomordentligt
              trevligt. Dock tycker jag att ministern borde ha svarat på två
              väldigt konkreta frågor som jag ställde när jag höll mitt anförande.
              Men ministern har chansen igen.
            </seg>
            <seg n="6f9133a3">
              Det gällde först strategin för framtida samarbete med olika partier.
              Jag tycker att vi ska vara med.
            </seg>
            <seg n="59b83c57">
              Det andra var just Försvarsberedningens resonemang om att ÖB
              eventuellt inte skulle räkna på tremiljardersnivån för vår del.
              Jag sade att jag tyckte att det var betydelsefullt för parlamentet
              att vi har de här fyra olika nivåerna att gaffla in oss emot.
              Då verkar det anmärkningsvärt om det här ryktet är sant. Jag frågade:
              Är det en fabel eller inte? Ministern svarade inte.
            </seg>
            <seg n="b222d8b6">
              Sedan besökte vi i utskottet FMV i går, var det väl. Det gällde
              just avvecklingen av materiel. Det var 10 personer av 2 000 personer
              som sysslade med avveckling av materiel, men vi fick inte klart
              för oss vilken omfattning det rörde sig om, alltså pengamässigt.
              Det gällde alltså storleksordningen på avvecklingen. Det andra
              gällde hur man redovisade det här. Myndigheten kunde inte lämna
              besked om detta i vare sig det ena eller det andra fallet, med
              hänvisning till affärshemligheter och det ena med det andra.
            </seg>
            <seg n="68094497">
              Vad jag förstås är intresserad av är omfattningen, inte vem som
              köper avvecklingsmaterielen. Det andra gäller naturligtvis hur
              det här redovisas. Min fråga till ministern är då: Är det rimligt
              att en myndighet redovisar uppgifterna på det här sättet för utskottet?
              Avvecklingen har ju pågått ett tag.
            </seg>
            <seg n="04683976">
              Sedan är det en sista del. Problemen är hanterbara inom Försvarsmakten,
              säger ministern. Vad avser ministern med detta? Vad är innehållet?
              Vad är det konkreta innehållet i hanterbar? Vad och hur?
            </seg>
          </u>
          <note type="speaker" n="072e0def">
            Anf. 99 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-2" n="0a0603a4">
            <seg n="36db8ee1">
              Fru talman! Det innevarande beslutet när det gäller försvarsverksamheten
              bygger på en överenskommelse mellan Socialdemokraterna och Centerpartiet.
              Det är ingen hemlighet att vi båda partier som står bakom den
              här uppgörelsen gärna ser att vi kan få en bredare bas för ett
              kommande beslut. Skälet är naturligtvis att det handlar om hela
              svenska folkets försvar.
            </seg>
            <seg n="fc242ec8">
              Då har vi också en särskild ordning för försvarsbesluten. Det
              handlar om Försvarsberedningen, som innebär en kontakt mellan
              mig som försvarsminister och riksdagens partier för att skapa
              bredaste samsyn kring försvarspolitiken. Där finns det en förutsättning
              för det.
            </seg>
            <seg n="646e589e">
              Detta betyder också att vi belyser fyra alternativ, och det kommer
              att redovisas fyra alternativ med beräkningar. Däremot är man
              orolig för hur man ska hinna klara ut alla delarna i detalj. Där
              behöver vi ha en bättre dialog från Försvarsdepartementet och
              Försvarsmakten.
            </seg>
            <seg n="80d5208f">
              Jag vill bara säga att alla fyra alternativen kommer att redovisas.
              Men det är kanske viktigt att man lägger ned lite extra krut på
              själva grundalternativet, noll, så att vi vet var basen är när
              vi ska fortsätta, eftersom det är en svår uppgift.
            </seg>
            <seg n="134b5df1">
              När det gäller avveckling av materiel är det självklart att riksdagens
              försvarsutskott ska ha en redovisning som innebär att man känner
              sig säker på vad som händer. Jag var inte med på det här mötet,
              så jag har svårt att bedöma vad som sades och inte sades vid den
              träffen, men det är klart att riksdagens försvarsutskott ska ha
              en rimlig bild.
            </seg>
            <seg n="28835152">
              Jag vill ändå säga att det också kostar att ha materiel kvar
              som ska förvaras på ett för allmänheten säkert sätt. Det är ju
              inte ofarliga saker som försvaret har i sina förråd.
            </seg>
          </u>
          <note type="speaker" n="e101778e">
            Anf. 100 OLA SUNDELL (m) replik:
          </note>
          <u who="ola_sundell_963beb" xml:id="i-a24db70a30f77450-8" n="88b14dc4">
            <seg n="9db88e88">
              Fru talman! Det var ett väldigt bra svar, tycker jag. Det var
              positivt i förhållande till våra så kallade inviter, om man säger
              så. Plus 3-alternativet kommer att utredas. Då kan man avfärda
              ryktet att detta inte skulle vara utrett den 27 februari.
            </seg>
            <seg n="9e0219a0">
              När det gäller tiden tycker jag att kvalitet kommer först, och
              tidsaspekten kommer sedan. Jag tror inte att vi svimmar om det
              skulle dröja en liten tid, bara underlaget håller vad det lovar.
            </seg>
            <seg n="745af577">
              Talartiden var kort. Ministern kom inte in på det som ministern
              nämnde i anförandet, nämligen att vi kan ta problemen inom Försvarsmakten
              lite grann med ro. Det är problem som är hanterbara, som det sades.
              Jag skulle vilja veta lite mer konkret vad det är som är hanterbart.
              Vad och hur? Det har ju gjorts utvärderingar. Inte bara utskottets
              egen utvärdering utan revisorernas rapporter och ett otal oberoende
              institut har pekat på en om inte oreda så en ganska dålig ordning.
              Man vill ha en bättre inriktning än hittills.
            </seg>
            <seg n="85677d7f">
              I det här svaret önskar jag en riktlinje från regeringens sida.
              Vad avser regeringen göra för att skapa bättre ordning och reda
              i det beslut som vi befinner oss mitt i?
            </seg>
          </u>
          <note type="speaker" n="5ec09013">
            Anf. 101 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-3" n="0a0603a4">
            <seg n="a8085684">
              Fru talman! Om man befinner sig i ett politikområde som är starkt
              teknikdrivet samtidigt som det är kraftiga omvärldsförändringar
              är det klart att det inte är lugnt, utan då händer det saker.
              Men det finns ändå en politisk samsyn. Man är i stort överens
              om inriktningen. Det finns många politikområden där man spretar
              vitt när man ska hantera problemen.
            </seg>
            <seg n="76a32195">
              Vi har sagt att vi ska ha en tydlig spårbarhet från behovet av
              resurser, och varför det finns, till hur vi täcker det. I det
              läget tror inte jag att det är omöjligt att få fram hjälpmedel
              när det finns en betydande enighet på de punkterna.
            </seg>
            <seg n="0e297029">
              Regeringen har använt ekonomistyrningsverk och andra resurser
              för att kartlägga hur vi ska kunna underlätta processen. Vi tog
              ett viktigt delbeslut om differentiering av förmåga. Vi har redovisat
              inför riksdagen, och det är allt. Vi måste ju också under tiden
              underlätta genomförandet av den här viktiga moderniseringen. Det
              är därför som jag säger: Jämfört med många andra områden tycker
              jag ändå att detta är hanterbart.
            </seg>
          </u>
          <note type="speaker" n="82a76bcc">
            Anf. 102 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-5194768c6c7faa61-5" n="14a2a397">
            <seg n="4eb589a7">
              Fru talman! Ministern sade att mycket fungerar bra i Försvarsmakten.
              Jag delar ministerns syn. Efter besök och även av egen erfarenhet
              vet jag att mycket fungerar bra. Men det finns vissa saker som
              vi inte kan säga är bra, och det handlar om styrningen av Försvarsmakten.
              Det finns alltför många rapporter som säger motsatsen.
            </seg>
            <seg n="6cdf0f09">
              På något sätt upplever jag det som att det här kanske är en skuta
              som saknar roder. Vi kristdemokrater anser att detta måste åtgärdas.
              Det system som vi har i dag innebär exempelvis det är en detalj
              växeltjänstgöring, det vill säga att officerare från Försvarsmakten
              kommer och jobbar i departementet. Det är klart att officerarna
              är parter i målet. Jag skulle tala precis likadant till flygvapnets
              fromma om jag vore där.
            </seg>
            <seg n="bdef0160">
              Det kan inte bli riktigt objektivt. Därför tror jag och vi har
              också kommit med förslag från kristdemokratiskt håll att det är
              viktigt att vi stärker Försvarsdepartementet med sakkunskap, med
              dem som kan göra omvärldsanalyser och analysera verksamheten men
              också komma med nya friska idéer.
            </seg>
            <seg n="01279151">
              Samtidigt vill jag säga så här: Jag tycker att det instrument
              som departementet använder är väldigt trubbigt. Man säger att
              den här verksamheten fungerar mycket bra, att den här är godtagbar
              och att det här icke är godtagbart. Det är oerhört trubbigt. Det
              är egentligen ett subjektivt tyckande.
            </seg>
            <seg n="e87a0a95">
              Jag stannar där.
            </seg>
          </u>
          <note type="speaker" n="cf1b4b26">
            Anf. 103 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-4" n="0a0603a4">
            <seg n="9bf46a43">
              Fru talman! När det gäller styrningen tycker jag att det är en
              sak som vi alla ska fundera över till nästa försvarsbeslut: Ger
              vi rätt styrsignaler, som vi beskriver situationen? Det var det
              jag menade med att vi kanske ska fokusera mer på vad vi når för
              resultat än på att bara titta på vad vi har för planer och vad
              vi har för resurser. Det kan inte vara så himla roligt att jobba
              i en verksamhet där man hela tiden fokuserar på hur mycket resurser
              man har och alla brister men inte kan glädjas åt vad man har uppnått
              och klarat av. Det kan också vara en betydelsefull del.
            </seg>
            <seg n="fa7a85f8">
              Sedan tycker jag att det är bra att det finns en ledamot som
              bekymrar sig över hur vi egentligen har det på departementet med
              resurserna. Det är pressat ibland, men försvaret är ju en professionell
              verksamhet.
            </seg>
            <seg n="617642b9">
              Det finns ingen anledning att skapa en motsättning mellan den
              civila allmänna kompetensen och den militära professionella kompetensen.
              Det handlar om att skapa en bra balans. Jag är civil, och jag
              är allmänföreträdare precis som Erling Wälivaara. Dessa professioner
              mår bra av att få höra våra krav ganska rakt framställda. Jag
              och Erling Wälivaara har också behov av att höra deras svar. Det
              är trots allt de som ska göra jobbet i vissa situationer när inte
              vår kompetens och allmänna förmåga räcker till. Det är det här
              samspelet som är det viktiga, och det är det vi ska hitta ett
              något bättre styrsystem för under nästa period.
            </seg>
          </u>
          <note type="speaker" n="bb2d8130">
            Anf. 104 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-5194768c6c7faa61-6" n="14a2a397">
            <seg n="0e8b62c2">
              Fru talman! Det ska inte behöva bli någon motsättning mellan
              departementet och myndigheten Försvarsmakten. Problemet är att
              man på departementet inte själv äger en kunskap som man borde
              äga. Men jag är nöjd med att ministern säger att man ska se över
              styrsystemet. Att framför allt bättre följa upp hur vi når målen
              är en mycket viktig sak.
            </seg>
            <seg n="673e382c">
              Jag har mött mycket folk ute på fältet, officerare i olika befattningar,
              som säger: Tala klart om för oss vad vi ska klara av, vilka målen
              är, så ska vi göra det bästa av situationen.
            </seg>
            <seg n="2b8541f5">
              Det är diffust som det är i dag. Jag tror att vi behöver bli
              bättre på det här både från riksdagen, departementet, regeringen
              och myndigheten så att vi gemensamt löser detta.
            </seg>
            <seg n="fe088320">
              Eftersom jag tror att det är sista gången före jul som jag debatterar
              med ministern vill jag önska ministern en riktigt fridfull och
              god jul. Jag hoppas att önskan inte är för tidigt ställd, som
              man brukar säga ibland om frågor.
            </seg>
          </u>
          <note type="speaker" n="fd77878b">
            Anf. 105 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-5" n="0a0603a4">
            <seg n="18243529">
              Fru talman! När det gäller styrsystem är det precis det vi ska
              titta på. Vi ska se hur vi ställer upp de resultat som ska uppnås
              och vad vi kräver av Försvarsmakten. Det är nog en nyttig lärdom.
              Kraven är inte tillräckligt utmanande och konkreta i en bra blandning
              för att fungera i den stora omställningsprocess som vår organisation
              genomför just nu. Tankar kring hur det ska gå till är välkomna
              i det fortsatta arbetet.
            </seg>
            <seg n="86895ae3">
              Jag vill också önska Erling Wälivaara en riktigt skön helg. Jag
              hoppas att även tiden fram till dess ska bli någotsånär lugn och
              fridfull.
            </seg>
          </u>
          <note type="speaker" n="5fc7de08">
            Anf. 106 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-7" n="b3a7e27a">
            <seg n="92588775">
              Fru talman! Jag vill också tacka försvarsministern för deltagande
              i den här debatten. Jag tror att både försvarspolitiken och säkerhetspolitiken
              mår bra av en stor debatt emellanåt.
            </seg>
            <seg n="474ae9e1">
              Det fanns en del saker som jag reagerade på i försvarsministerns
              anförande. En av dem handlar om styrningen av försvaret. Det är
              intressant att konstatera att när Riksdagens revisorer på punkt
              efter punkt pekar på att rågången mellan den politiska styrningen
              och den verkställande myndigheten inte är tillräckligt tydlig
              så uppehåller sig ändå försvarsministern vid behovet av samverkan
              och av tillvaratagande av den militära kompetens som finns i Försvarsmakten.
            </seg>
            <seg n="f6ef47db">
              Min fråga till henne blir mot den bakgrunden: Tror försvarsministern
              att en sådan samverkan och en så nära samgruppering, för att använda
              en militär term, hotar våra möjligheter att utkräva ansvar av
              verksamheten? Jag tänker till exempel på den arbetsgrupp som tillsattes
              tidigt i höstas för att se över den nya grundorganisationen. Där
              blandar vi i en grupp företrädare för myndigheten med regeringstjänstemän.
              Jag ser framför mig att varje kritisk fråga i efterhand mot myndigheten
              i det fallet kommer att bemötas med kommentaren att det redan
              var förankrat. Åtminstone finns det en stor risk för detta.
            </seg>
            <seg n="6c1ac617">
              När det gäller frågan om materielavvecklingen framgår det av
              försvarets årsredovisning att kostnaderna förra året blev 730
              miljoner kronor i stället för bedömda 250 miljoner kronor. Jag
              måste ställa frågan till den ansvariga ministern: När en sådan
              förändring sker inom de förutsatta kostnaderna kräver inte det
              en ny beräkning och en ny avvägning? Krävs det helt enkelt inte
              ett nytt beslutsunderlag för att garantera att vi hushållar med
              pengarna på bästa sätt?
            </seg>
          </u>
          <note type="speaker" n="f1269e43">
            Anf. 107 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-6" n="0a0603a4">
            <seg n="c085731e">
              Fru talman! Allan Widman tar upp en viktig fråga, hur man i en
              organisation som är en profession ska kunna presentera sin verksamhet,
              få förståelse för de särskilda krav som gäller, få input och också
              kunna hitta en ordentlig ansvarsgräns mellan uppdragsgivarens
              ansvar, det vill säga vårt ansvar som politiker, och verksamhetens
              eget ansvar.
            </seg>
            <seg n="1d12b576">
              Det är en fråga som många andra länder har valt andra modeller
              för än vad vi har gjort. Det finns skäl att titta på vad det finns
              för för- och nackdelar med olika sätt att organisera samspelet
              mellan den politiska ledningen och Försvarsmaktens sätt att arbeta.
              Jag är inte säker på att den modell som vi har i Sverige är optimal.
              Det finns en viktig sak att reflektera över. Det är hur ansvaret
              blir tydligt. Det är ett viktigt påpekande som Allan Widman gör
              i den delen.
            </seg>
            <seg n="b8366913">
              När vi sedan kommer tillbaka med förslag inför det kommande beslutet
              ska vi se om vi har blivit lite klokare på den punkten så att
              vi känner oss säkra på att vi inte har rört till det för mycket.
              Jag tycker att hela diskussionen här pekar på att vi behöver en
              bättre insyn och inblick i de underlagsprocesser och delbeslut
              som leder fram till en samlad bedömning från Försvarsmaktens sida.
            </seg>
            <seg n="15a799f5">
              Då kommer våra frågor, och då blir det ytterligare byråkrati,
              fler tjänstemän och fler promemorior. Någonstans måste vi besinna
              oss själva och fundera på hur vi ska få flödet att fungera utan
              att vi samtidigt ökar byråkratin i organisationen så att vi sedan
              står i kammaren och klagar på den.
            </seg>
            <seg n="9d7c7bd5">
              Detta är en viktig fråga. Jag har i dag ingen färdig lösning.
              Det är en av de stora frågorna inför nästa försvarsbeslut.
            </seg>
          </u>
          <note type="speaker" n="18226a3a">
            Anf. 108 ALLAN WIDMAN (fp) replik:
          </note>
          <u who="allan_widman_6a403b" xml:id="i-51e220f202bd31b8-8" n="b3a7e27a">
            <seg n="c8d6ab8a">
              Fru talman! Det synes ändå som om Försvarsmyndigheten klarar
              av att skapa sig en byråkrati helt utan regeringens goda medverkan.
              Vi behöver kanske inte känna någon överdriven ängslan att vi genom
              våra frågeställningar, tydliga mål och tydliga uppföljningar lägger
              ytterligare lök på laxen.
            </seg>
            <seg n="aa981ffe">
              Om man nu tänker sig att Försvarsmakten ska få mindre betydelse
              såsom kunskapare i Regeringskansliet det är ju delvis vad Riksdagens
              revisorer funderar över för att förbättra styrningen, vad kan
              man då fylla detta med i stället? Jag skulle i det sammanhanget
              gärna vilja framhålla en del av de andra stödjande myndigheterna
              som finns runtomkring Försvarsmakten, till exempel Försvarshögskolan
              men kanske i ännu större utsträckning Försvarets forskningsinstitut.
            </seg>
            <seg n="9c83a64e">
              Det finns också en sak som jag saknar i Sverige i dag. Det är
              en fristående grundforskning om försvaret utifrån sociala och
              nationalekonomiska perspektiv. I andra länder, i Amerika till
              exempel, finns det professurer som ser över försvarsekonomi i
              mycket vid mening och forskar kring detta. Där sker det inte som
              i Sveriges fall på direkt uppdrag av Regeringskansliet eller Försvarsmakten.
              En ökad grundforskning tror jag är väldigt viktigt.
            </seg>
            <seg n="d9125532">
              Jag får också önska försvarsministern en god jul.
            </seg>
          </u>
          <note type="speaker" n="64ee9168">
            Anf. 109 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-7" n="0a0603a4">
            <seg n="7fe5d5a4">
              Fru talman! Tack. Först ska jag säga att det har förekommit några
              rubriker i medierna som gör att det verkar som om jag inte vill
              delta i någon försvarsdebatt. Det är fel. Det hoppas jag att jag
              har visat genom att jag gärna kommer hit när det är debatt.
            </seg>
            <seg n="70f544c1">
              När det handlar om hur vi ska få fram bra underlag har vi i Sverige
              valt utredningsarbetet och mycket av utvecklingsarbetet kopplat
              till beställningar som ytterst emanerar från riksdagens och regeringens
              behov när det gäller att genomföra riksdagsbesluten. Andra länder
              väljer andra modeller. Låt oss titta på dem. Men jag delar inte
              bedömningen att vi kan bedriva en försvarsplanering i Sverige
              utan att ha ett väl fungerande samspel med professionen. Då gäller
              det att ha så mycket civil kompetens i våra egna hus att det uppfattas
              som utmanande och kunskapsgivande också för Försvarsmakten, så
              att man inte kan runda de frågor som ställs.
            </seg>
          </u>
          <note type="speaker" n="b8996ec2">
            Anf. 110 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-0aec4fe58d87992a-5" n="bc1a30f8">
            <seg n="45d8272e">
              Fru talman! Jag vet att det sedan ett par år tillbaka på departementet
              finns en utredning kring detta med civil meritvärdering av den
              militära utbildningen. Avser försvarsministern att använda sig
              av detta underlag och i så fall när?
            </seg>
          </u>
          <note type="speaker" n="43b9c6ef">
            Anf. 111 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-8" n="0a0603a4">
            <seg n="e8bee855">
              Fru talman! Detta underlag finns, och avsikten är att jag ska
              komma till riksdagen och informera om de slutsatser vi drar baserat
              på underlaget. Den redovisningen hoppas jag ska kunna ske i närtid.
            </seg>
          </u>
          <note type="speaker" n="537cd78c">
            Anf. 112 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-0aec4fe58d87992a-6" n="bc1a30f8">
            <seg n="9a3a461b">
              Fru talman! Det var ett utomordentligt bra svar. Då ber jag också
              att få tillönska försvarsministern en trevlig julhelg!
            </seg>
          </u>
          <note type="speaker" n="69d5a463">
            Anf. 113 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-9" n="0a0603a4">
            <seg n="a1805e7c">
              Fru talman! Tack detsamma!
            </seg>
          </u>
          <note type="speaker" n="160ccdc1">
            Anf. 114 HELI BERG (fp):
          </note>
          <note n="40c404d1">
            Fru talman! Jag yrkar först bifall till Folkpartiets reservation
            nr 1.
          </note>
          <u who="heli_berg_9c93a3" xml:id="i-f0f43085ee01ff6e-0" n="30ac9998">
            <seg n="ceaeb72f">
              Försvarsmakten är Sveriges största statliga arbetsgivare. Statliga
              myndigheter har ett arbetsgivaransvar som bland annat innebär
              att de ska verka för att ge alla oavsett kön, etnisk tillhörighet,
              religion, funktionshinder eller sexuell läggning samma möjligheter,
              rättigheter och skyldigheter i arbetslivet.
            </seg>
            <seg n="bde25902">
              Så är inte fallet i dag inom Försvarsmakten. Man har från Försvarsmaktens
              sida vid ett flertal tillfällen uttryckt en vilja att sträva efter
              dessa mål, men anmärkningsvärt lite händer.
            </seg>
            <seg n="0e5ac379">
              I dag är andelen kvinnor inom det svenska försvaret alarmerande
              låg. Under 2002 gjorde 280 kvinnor värnplikt, att jämföra med
              drygt 14 000 män. Under förra året tjänstgjorde 436 kvinnor som
              officerare. Detta utgör mindre än 4 % av det totala antalet yrkesofficerare.
              Sverige kan skryta med att ha uppnått jämställdhet på många områden
              men inte när det gäller det militära försvaret.
            </seg>
            <seg n="21dcbab9">
              Jämställdhetsarbetet inom försvaret går trögt. Ambitionen finns,
              men det räcker inte. Allvarliga problem som sexuella trakasserier
              mot och diskriminering av kvinnor illustrerar det akuta behovet
              av att omsätta vackra ord om jämställdhet i konkret handling.
            </seg>
            <seg n="a84e86d2">
              Jag blir mycket betänksam när jag efter ett intensivt år av besök
              vid olika regementen och otaliga samtal med anställda och värnpliktiga
              inser att jag själv i dag, i motsats till för ett år sedan, inte
              skulle rekommendera min egen dotter att göra värnplikten. Samma
              synsätt har jag tyvärr mött hos många kvinnliga officerare. Detta
              skrämmer mig, fru talman.
            </seg>
            <seg n="252c0191">
              I Försvarsmaktens undersökning detta år om förekomsten av sexuella
              trakasserier i försvaret framkom att fortfarande nästan hälften,
              47 %, av de kvinnliga officerarna kände att de någon gång blivit
              sexuellt trakasserade. Undersökningen visar också att kvinnors
              beslut att lämna Försvarsmakten ofta hänger ihop med att de blivit
              utsatta för sexuella trakasserier eller den allmänna förekomsten
              av trakasserier.
            </seg>
            <seg n="4f8c5ffe">
              Sexuella trakasserier ska i den nuvarande ordningen anmälas till
              förbandschefen, som vid kännedom ska göra en utredning och sedan
              anmäla saken till Försvarets personalansvarsnämnd. Trots att vi
              vet att väldigt många känner sig utsatta anmäls bara två till
              tre fall per år av dessa trakasserier till Försvarets personalansvarsnämnd.
              Inget fall av sexuella trakasserier har polisanmälts. Detta är
              naturligtvis ett uttryck för att organisationen inte fungerar
              och att Försvarsmakten uppenbarligen inte tar problemet med sexuella
              trakasserier och diskriminering av kvinnor på allvar.
            </seg>
            <seg n="e65ac2ff">
              Vi i Folkpartiet liberalerna menar att det är av stor vikt att
              de fall som kommer till nämndens kännedom och som bedöms vara
              sexuella trakasserier ska polisanmälas.
            </seg>
            <seg n="a060b041">
              För att komma till rätta med problemen i det militära försvaret
              är det viktigt att den manliga normativa strukturen och de kvinnofientliga
              attityderna luckras upp. Folkpartiet har länge drivit frågan om
              lika rättigheter och skyldigheter för män och kvinnor även i försvaret.
            </seg>
            <seg n="95c99d0b">
              I grunden handlar det om hur Sverige som demokratisk nation ser
              på sina unga kvinnor och män. Detta synsätt anger tonen för alla
              i samhället när det gäller hur kvinnor och män ska bemötas, bedömas
              och behandlas och vad man duger till. Det är på detta och tusen
              andra sätt som attityder grundas och könsroller cementeras. Därför
              är det av yttersta vikt att staten behandlar alla lika.
            </seg>
            <seg n="8a5a2963">
              Försvarsmakten har fått i uppdrag att redovisa förutsättningarna
              för och konsekvenserna av en könsneutral plikttjänstgöring. Folkpartiet
              liberalerna välkomnar detta initiativ. Med en könsneutral värnplikt
              skulle de samlade personalbehoven tillgodoses med utgångspunkt
              från hela befolkningen. Försvarsmakten behöver kvinnorna och den
              kompetens som de besitter för att kunna erbjuda svenska skattebetalare
              det försvar som vi med rätta förväntar oss.
            </seg>
            <seg n="aebfd7fd">
              Jag har nu talat om behovet av omedelbara åtgärder. För framtiden
              vill Folkpartiet att regeringen tillsätter en utredning med sikte
              på att i fredstid avskaffa den allmänna värnplikten.
            </seg>
            <seg n="d940b4ef">
              Även sexuella minoriteters situation i Försvarsmakten är oroväckande.
              Fyra av tio värnpliktiga anser att attityderna på arbetsplatsen
              mot homo- och bisexuella män är mycket eller ganska negativa,
              vilket är betydligt mer än bland folk i allmänhet. Av befälen
              upplever hälften att attityderna på arbetsplatsen gentemot homo-
              och bisexuella män är mycket eller ganska negativa.
            </seg>
            <seg n="9dca24e9">
              Folkpartiet menar att det är nödvändigt att Försvarsmakten snarast
              tar fram en handlingsplan för att motverka diskriminering på grund
              av sexuell läggning eller könsidentitet för att på allvar synliggöra
              HBT-personers situation. Det brådskar, fru talman!
            </seg>
            <seg n="e32fbcf0">
              Även etniska minoriteter har problem att konkurrera på lika villkor
              i försvaret. Av en rapport som Försvarshögskolan gjort på uppdrag
              av Pliktverket framgår att mönstrade med en utländsk bakgrund
              i mindre utsträckning blir uttagna till värnplikt än mönstrade
              med helsvensk bakgrund. De får även i mindre utsträckning befälsbefattningar
              under sin plikttjänstgöring än de med helsvensk bakgrund.
            </seg>
            <seg n="48df1a15">
              Pliktverket har tagit fram en handlingsplan i syfte att förebygga
              dessa problem. Vi i Folkpartiet menar att detta arbete måste intensifieras
              på alla nivåer. Det behövs konkreta åtgärder för att öka den etniska
              mångfalden genom rekrytering.
            </seg>
            <seg n="ec2a3ff4">
              Försvarsmakten har med framgång avvecklat en mängd föråldrade
              vapensystem och även gjort upp med det mentala skrotet från förr.
              Nu är det hög tid att skrota förlegade attityder till kvinnor,
              sexuella minoriteter och människor med olika etnisk bakgrund.
              Man måste på allvar visa att Försvarsmakten är en arbetsplats
              för alla.
            </seg>
            <seg n="0568dd93">
              Jag har en dröm, fru talman, att Försvarsmakten en dag ska vara
              attraktiv att söka sig till för alla ungdomar i Sverige oavsett
              kön, läggning eller etnisk bakgrund. Om denna dröm ska kunna förverkligas
              i min livstid måste mycket förändras, och det snabbt. Jag vet
              att detta är möjligt.
            </seg>
          </u>
          <note type="speaker" n="c762fd1d">
            Anf. 115 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-e817ca506960f327-0" n="44b3bc5a">
            <seg n="7b79d8be">
              Fru talman! Det är inte lätt att vara sist i en debatt som har
              varat betydligt längre än någon kunde drömma om. Jag vet att möten
              väntar, och Försvarsberedningen sitter på plats sedan ett par
              timmar tillbaka. Men så är det.
            </seg>
            <seg n="77da0a19">
              I dag är det faktiskt Nobeldagen, och världens ögon riktas mot
              Sverige för en dag. Det är egentligen få som har betytt så mycket
              för vårt politikområde som Alfred Nobel. Han har gjort att vi
              har kunnat utveckla vår nation försvarsindustrimässigt och industrimässigt
              långt och har också varit ledande inom många områden. Vi har därmed
              också haft goda möjligheter att försvara vårt land. Vi skulle
              behöva en Alfred Nobel till i dag.
            </seg>
            <seg n="75766b4d">
              Fru talman! Jag har inga yrkanden, men jag ställer mig bakom
              reservation 3 som Erling Wälivaara har tagit upp tidigare.
            </seg>
            <seg n="0a8efb32">
              Däremot vill jag fästa uppmärksamheten på några angelägna områden
              som ändå tas upp i betänkandet och som vi i dag har debatterat.
            </seg>
            <seg n="5fdca742">
              Under politikområdet Skydd och beredskap mot olyckor och svåra
              påfrestningar har utskottet vid varje riksmöte sedan 1996/97 slagit
              fast betydelsen av en robust och flexibel infrastruktur inom dessa
              områden. Trots detta avser regeringen att återkomma först 2005
              med redovisning av förmågan inom viktiga områden, som till exempel
              elförsörjning och telekommunikationer. Något skäl till fördröjningen
              har inte angetts.
            </seg>
            <seg n="046b4fe1">
              I september 2003 drabbades så Sverige av det värsta elavbrottet
              på decennier. Här var orsaken en rad olyckliga omständigheter.
              Dessa händelser illustrerar tydligt att utvecklade samhällen är
              mycket sårbara på grund av ökat elberoende. Vi måste alltså bygga
              robusta samhällen som klarar den tekniska utvecklingens inneboende
              sårbarhet.
            </seg>
            <seg n="06d58d1a">
              Fru talman! Omfattande strömavbrott har i veckoslutet återigen
              drabbat stora delar av västra Sverige, denna gång på grund av
              att det blåste från fel håll, så att träd föll över ledningarna,
              enligt experterna. Kan vi vänta ända till 2005 innan regeringen
              redovisar vilka åtgärder som måste vidtas?
            </seg>
            <seg n="cd16fcea">
              Kristdemokraterna har i sin motion krävt en analys av olika typer
              av strömavbrott. Analysen ska ligga till grund för en prioriteringslista
              över vilka instanser som i första hand är i behov av strömtillförsel.
              Det är också viktigt att definiera vem som är ansvarig för när
              prioriteringslistan ska tillämpas. Det behövs en kontinuerlig
              utvärdering av samhällsviktiga funktioner utifrån en helhetssyn.
            </seg>
            <seg n="326ff1df">
              Fru talman! Beträffande Kustbevakningen är det naturligtvis mycket
              glädjande att se att Kristdemokraterna äntligen fått gehör från
              regeringen för tidigare ställda krav på utökade resurser inom
              detta viktiga politikområde. Vi ser emellertid att fler uppgifter
              pålagts Kustbevakningen genom avvecklingen av sjöpolisen och neddragningarna
              inom tullens verksamhet. Helt nya uppgifter har även tillförts,
              som till exempel Schengensamarbetet och uppgifter om sjölägesinformation.
              Sammantaget har Kustbevakningen enligt Kristdemokraterna ytterligare
              behov av resurser på 20 miljoner kronor mer än vad regeringen
              anslagit.
            </seg>
            <seg n="fa6c3991">
              Tidigare under debatten påpekade Tone Tingsgård detta och ansåg
              att det var en liten del i ett utökat anslag. Men vi tror från
              Kristdemokraternas sida att det har stor betydelse för Kustbevakningen
              att också få ta del av de här 20 miljonerna.
            </seg>
            <seg n="4fa30b7f">
              I utskottets ställningstagande som svar på motion från Moderaterna
              om reducering de vill ju dra bort hela 102 miljoner kronor från
              Kustbevakningen ser vi för övrigt ännu ett kostnadskrävande område.
              Det är sjöfarten inom Östersjöområdet med oljetransporter och
              andra miljöfarliga ämnen. Det är också en viktig del för Kustbevakningen.
            </seg>
            <seg n="3bc00997">
              Fru talman! I betänkandet finns ett annat avsnitt som handlar
              om att Försvarsmakten också måste förbättra sin arbetsgivarroll
              i flera avseenden. Vi har just hört Heli Berg beskriva detta.
              Sedan 1997 har det funnits en jämställdhetspolicy inom Försvarsmakten.
              Trots detta kan vi konstatera att det förekommer ett antal fall
              av kränkande behandling. Varje fall är ett nederlag både för individen
              och för Försvarsmakten som helhet. Det väcker stor uppmärksamhet
              och kan i värsta fall rasera flera års arbete med förhållningssätt
              som verkligen krävs. Värderingar och attityder kring jämställdhetsarbetet,
              inklusive det viktiga arbetet mot sexuella trakasserier och diskriminerande
              särbehandling, måste bli mer prioriterat på alla nivåer inom Försvarsmakten.
              Det krävs nu en kvalificerad uppföljning och ett antal åtgärder
              för att komma till rätta med all sorts kränkande behandling.
            </seg>
            <seg n="f59b7e46">
              När jag tidigare i dag lyssnade på näringsutskottets debatt och
              de, skulle jag vilja säga, bjöd upp till dans de ville nämligen
              ha en annan danspartner för regeringen inom energipolitiken än
              den som finns i dag slog det mig att det har bjudits upp till
              dans även här i dag, inte minst från Moderaterna som nu vill vara
              med i dansen. Tänk att en tidningsartikel kan ta sådan skruv.
              Det är intressant att se och lyssna till.
            </seg>
            <seg n="2cfdba95">
              Jag tror att det behövs många danspartner när vi nu går mot ett
              nytt försvarsbeslut. Vi står inför en av våra mest genomgripande
              förändringar, så låt oss lägga prestigen åt sidan och sluta älta
              gamla kända ståndpunkter. Låt oss tänka nytt, och låt oss göra
              det tillsammans. Då kan vi inte bara få ett förändrat försvar,
              vi kan också få ett förvandlat försvar.
            </seg>
          </u>
          <note type="speaker" n="8b36fb19">
            Anf. 116 Försvarsminister LENI BJÖRKLUND (s) replik:
          </note>
          <u who="leni_bjorklund_forsvarsmini" xml:id="i-9818f7c8f6bbd396-10" n="0a0603a4">
            <seg n="402a1399">
              Fru talman! Jag ville bara svara Else-Marie Lindgren på punkten
              om varför man inte ska redovisa något om att säkra elförsörjningen
              förrän 2005. Bakgrunden är mycket enkel.
            </seg>
            <seg n="9e36ec96">
              Vi har gjort bedömningen att Försvarsdepartementet inte klarar
              att leverera två stora propositioner 2004, både den traditionella
              försvarspropositionen och den som behandlar svårare påfrestningar
              på samhället, den civila propositionen, som vi kallar den. Vi
              har därför skjutit den civila propositionen till 2005 av arbetsbelastningsskäl.
            </seg>
            <seg n="d07e637d">
              Det betyder nu inte att vi inte ska bry oss om elförsörjningen.
              Det är tvärtom så att Näringsdepartementet arbetar aktivt med
              de frågorna. Och Krisberedskapsmyndigheten har som prioriterat
              område att se över elsäkerheten och telekommunikationsområdet,
              och de har att årligen redovisa hur läget utvecklar sig. Det får
              sedan vara basen för om man före 2005 eller 2006 behöver vidta
              ytterligare åtgärder.
            </seg>
          </u>
          <note type="speaker" n="09251c5a">
            Anf. 117 ELSE-MARIE LINDGREN (kd) replik:
          </note>
          <u who="else-marie_lindgren_5bcef0" xml:id="i-7c9e79657f7527d4-0" n="44b3bc5a" next="i-f41628d5a8dafaa4-0">
            <seg n="b3aa0248">
              Fru talman! Jag tackar för den informationen och önskar naturligtvis
              ministern god jul också.
            </seg>
          </u>
          <note n="4b579887">
            Föredrogs
          </note>
          <note n="4e3d969d">
            Överläggningen var härmed avslutad.
          </note>
          <note n="e3d2d012">
            Ajournering
          </note>
          <note n="6f0cc21a">
            Kammaren beslutade kl. 15.08 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="else-marie_lindgren_5bcef0" xml:id="i-f41628d5a8dafaa4-0" n="44b3bc5a" prev="i-7c9e79657f7527d4-0">
            <seg n="67ba6a57">
              Återupptagna förhandlingar
            </seg>
            <seg n="6f604f40">
              Rossana Dinamarca
            </seg>
          </u>
          <note n="dcd89d17">
            Förhandlingarna återupptogs kl. 16.00.
          </note>
          <note n="64d4c054">
            9 § Beslut om ärende som slutdebatterats den 9 december
          </note>
          <note n="094cdec7">
            Punkt 7
          </note>
          <note n="4ac925f2">
            Punkt 9
          </note>
          <note n="afef722d">
            Punkt 12
          </note>
          <note n="520a7e06">
            Övriga punkter
          </note>
          <note n="eb56fed9">
            10 § Beslut om ärenden som slutdebatterats vid dagens sammanträde
          </note>
          <note n="20bb873a">
            Punkt 1
          </note>
          <note n="8d0725fc">
            Punkt 2
          </note>
          <note n="5c9b045b">
            Punkt 10
          </note>
          <note n="520a7e06">
            Övriga punkter
          </note>
          <note n="20bb873a">
            Punkt 1
          </note>
          <note n="a1c22a15">
            Punkt 4
          </note>
          <note n="e9a4f65d">
            Punkt 5
          </note>
          <note n="520a7e06">
            Övriga punkter
          </note>
          <note n="20bb873a">
            Punkt 1
          </note>
          <note n="e9a4f65d">
            Punkt 5
          </note>
          <note n="0d676487">
            Punkt 6
          </note>
          <note n="520a7e06">
            Övriga punkter
          </note>
          <note n="2f11982b">
            11 § Bordläggning
          </note>
          <note n="6faea32c">
            Anmäldes och bordlades
          </note>
          <note n="0e77832d">
            12 § Anmälan om interpellationer
          </note>
          <note n="da05ef05">
            Anmäldes att följande interpellationer framställts
          </note>
          <note n="b8a89337">
            den 10 december
          </note>
          <note n="65a1e8f9">
            Per Westerberg
          </note>
          <note n="7193d87c">
            Tobias Billström
          </note>
          <note n="67cec8dc">
            Interpellationerna redovisas i bilaga som fogats till riksdagens
            snabbprotokoll tisdagen den 16 december.
          </note>
          <note n="eff33843">
            13 § Anmälan om frågor för skriftliga svar
          </note>
          <note n="0be42f02">
            Anmäldes att följande frågor för skriftliga svar framställts
          </note>
          <note n="b8a89337">
            den 10 december
          </note>
          <note n="53519f67">
            Maria Larsson
          </note>
          <note n="f932f4da">
            Göran Persson i Simrishamn
          </note>
          <note n="bf3102ed">
            Ulla Hoffmann
          </note>
          <note n="b43635e4">
            Göran Hägglund
          </note>
          <note n="b8c7f18a">
            Siw Wittgren-Ahl
          </note>
          <note n="bf3102ed">
            Ulla Hoffmann
          </note>
          <note n="7ad2a1d9">
            Per-Olof Svensson
          </note>
          <note n="59ab62f3">
            Lars Wegendal
          </note>
          <note n="618f8204">
            Johan Andersson
          </note>
          <note n="1bd510c4">
            Karin Svensson Smith
          </note>
          <note n="4e0ac47d">
            Frågorna redovisas i bilaga som fogats till riksdagens snabbprotokoll
            tisdagen den 16 december.
          </note>
          <note n="d8b59bcb">
            14 § Anmälan om skriftliga svar på frågor
          </note>
          <note n="ad717613">
            Anmäldes att skriftliga svar på följande frågor inkommit
          </note>
          <note n="b8a89337">
            den 10 december
          </note>
          <note n="fb209f9e">
            Marietta de Pourbaix-Lundin
          </note>
          <note n="fb209f9e">
            Marietta de Pourbaix-Lundin
          </note>
          <note n="7493481e">
            Yvonne Ångström
          </note>
          <note n="1670bd63">
            Hans Hoff
          </note>
          <note n="53637110">
            Peter Danielsson
          </note>
          <note n="a32d64d0">
            Carina Hägg
          </note>
          <note n="2afb839c">
            Anita Sidén
          </note>
          <note n="7493481e">
            Yvonne Ångström
          </note>
          <note n="7493481e">
            Yvonne Ångström
          </note>
          <note n="23d49f40">
            Lena Ek
          </note>
          <note n="728a3074">
            Axel Darvik
          </note>
          <note n="b0a36849">
            Kenneth Johansson
          </note>
          <note n="1caec0cf">
            Gunnar Nordmark
          </note>
          <note n="1884f1e9">
            Public service
          </note>
          <note n="55cdda59">
            Lars Gustafsson
          </note>
          <note n="0b11d38d">
            Cristina Husmark Pehrsson
          </note>
          <note n="e6517ba6">
            Marita Aronson
          </note>
          <note n="9d579b2e">
            Sylvia Lindgren
          </note>
          <note n="0cb6217b">
            Annika Qarlsson
          </note>
          <note n="1a3f4da2">
            Lars-Ivar Ericson
          </note>
          <note n="77d18e36">
            Maria Hassan
          </note>
          <note n="cfd1f8e5">
            Siv Holma
          </note>
          <note n="7f45037e">
            Gustav Fridolin
          </note>
          <note n="2d76e0c0">
            Johan Linander
          </note>
          <note n="602a1a18">
            Rolf Gunnarsson
          </note>
          <note n="41a14246">
            Lennart Fremling
          </note>
          <note n="7ad2a1d9">
            Per-Olof Svensson
          </note>
          <note n="7ad2a1d9">
            Per-Olof Svensson
          </note>
          <note n="438157ff">
            Elizabeth Nyström
          </note>
          <note n="438157ff">
            Elizabeth Nyström
          </note>
          <note n="fa82b1dc">
            Stefan Hagfeldt
          </note>
          <note n="abfcb351">
            Anne Marie Brodén
          </note>
          <note n="d3002180">
            Britta Rådström
          </note>
          <note n="cbb50d23">
            Svaren redovisas i bilaga som fogats till riksdagens snabbprotokoll
            tisdagen den 16 december.
          </note>
          <note n="b32e0293">
            15 § Kammaren åtskildes kl. 16.18.
          </note>
          <note n="5ed85ad9">
            Förhandlingarna leddes
          </note>
          <note n="11050231">
            /Monica Gustafson
          </note>
        </div>
      </body>
    </text>
  </TEI>
</teiCorpus>
