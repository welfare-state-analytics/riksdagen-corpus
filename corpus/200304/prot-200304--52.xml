<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--52</head>
          <docDate when="2003-12-18">2003-12-18</docDate>
        </div>
      </front>
      <body>
        <div>
          <note n="9e2c6334">
            ﻿
          </note>
          <note n="b4041952">
            Riksdagens protokoll
          </note>
          <note n="85aaf9ae">
            2003/04:52
          </note>
          <note type="date" n="940c78cd">
            Torsdagen den 18 december
          </note>
          <note n="44ff0784">
            Kl. 09:00 - 13:48
          </note>
          <note n="cd6893ea">
            1 § Justering av protokoll
          </note>
          <note n="c4b10dcf">
            Justerades protokollet för den 12 december.
          </note>
          <note n="3f4f4fc3">
            2 § Avsägelser
          </note>
          <note n="d4ec67f1">
            Talmannen meddelade att Ragnwi Marcelind (kd) avsagt sig uppdragen
            som ledamot i Nordiska rådets svenska delegation och som suppleant
            i konstitutionsutskottet.
          </note>
          <note n="cc77d733">
            Kammaren biföll dessa avsägelser.
          </note>
          <note n="8eff6dad">
            3 § Anmälan om kompletteringsval till Nordiska rådets svenska
            delegation
          </note>
          <note n="ff1ff4a6">
            Talmannen meddelade att Kristdemokraternas riksdagsgrupp på grund
            av uppkommen vakans anmält Gunilla Tjernberg som ledamot i Nordiska
            rådets svenska delegation.
          </note>
          <note n="03869397">
            Talmannen förklarade vald till
          </note>
          <note n="c100a046">
            ledamot i Nordiska rådets svenska delegation
          </note>
          <note n="d21b8be5">
            4 § Anmälan om återtagande av plats i riksdagen
          </note>
          <note n="811487f2">
            Talmannen meddelade
          </note>
          <note n="3e5fd6cb">
            Kent Härstedt
          </note>
          <note n="fc8bcc24">
            Johan Pehrson
          </note>
          <note n="4bdcdb3f">
            Sofia Larsen
          </note>
          <note n="415404fb">
            5 § Ledighet
          </note>
          <note n="b5cb028d">
            Talmannen meddelade att Veronica Palm (s) ansökt om fortsatt
            föräldraledighet under tiden den 1 januari14 mars 2004.
          </note>
          <note n="51723b99">
            Kammaren biföll denna ansökan.
          </note>
          <note n="4588d9ba">
            Talmannen anmälde att Kaj Nordquist (s) skulle fortsätta att
            tjänstgöra som ersättare för Veronica Palm.
          </note>
          <note n="69f9bce4">
            6 § Meddelande om statistiska uppgifter om riksdagsarbetet
          </note>
          <note n="f5bc5823">
            Talmannen meddelade att statistiska uppgifter om riksdagsarbetet
            delats ut till kammarens ledamöter.
          </note>
          <note n="b2fc0730">
            Statistiken hade fogats som bilaga till detta protokoll.
          </note>
          <note n="d16188cd">
            7 § Meddelande om partiledardebatt
          </note>
          <note n="33d804cf">
            Talmannen meddelade att partiledardebatt skulle äga rum onsdagen
            den 21 januari 2004 kl. 9.00 .
          </note>
          <note n="3d9b9895">
            8 § Anmälan om fördröjda svar på interpellationer
          </note>
          <note n="4d55c2bd">
            Till riksdagen hade inkommit följande skrivelser:
          </note>
          <note n="0c87eb30">
            Interpellation 2003/04:160
          </note>
          <note n="16828d62">
            Interpellation 2003/04:160 av Gustav Fridolin om svensk klimatpolitik
            och EU:s klimatpolitik
          </note>
          <note n="7a26b62d">
            Interpellationen kommer att besvaras tisdagen den 20 januari
            2004.
          </note>
          <note n="ec7ff8b8">
            Skälet till dröjsmålet är jul- och nyårshelgen, interpellationen
            kommer att besvaras vid första interpellationsdebatten på det
            nya året.
          </note>
          <note n="6ee055b8">
            Lena Ingvarsson
          </note>
          <note n="4060ac15">
            Interpellation 2003/04:178
          </note>
          <note n="b4a417d7">
            Interpellation 2003/04:178 av Louise Malmström om framtiden för
            yrkesgrupperna inom förskolan
          </note>
          <note n="dbe710a7">
            Interpellationen kommer att besvaras tisdagen den 27 januari
            2004.
          </note>
          <note n="babe42de">
            Skälet till dröjsmålet är att det är fullt i kammaren den 16
            december.
          </note>
          <note n="00c56c2f">
            Lena Hallengren
          </note>
          <note n="15be4efd">
            9 § Anmälan om inkommen faktapromemoria om förslag från Europeiska
            kommissionen
          </note>
          <note n="b70e1ddc">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="17a9d910">
            KOM(2003)676
          </note>
          <note n="6219f5d2">
            10 § Hänvisning av ärenden till utskott och beslut om förlängd
            motionstid
          </note>
          <note n="50e91e4d">
            Föredrogs och hänvisades
          </note>
          <note n="fa7f28a0">
            Kammaren biföll talmannens förslag att motionstiden för ovanstående
            propositioner skulle förlängas till fredagen den 23 januari 2004
            .
          </note>
          <note n="385d8d41">
            11 § Samhällsekonomi och finansförvaltning
          </note>
          <note type="speaker" n="c9134b02">
            Anf. 1 SVEN-ERIK ÖSTERBERG (s):
          </note>
          <u who="sven-erik_osterberg_0fd01f" xml:id="i-05fab43e9918bccc-0" n="5333b753" next="i-12e726143a108605-0">
            <seg n="80fc38ea">
              Herr talman! Finansutskottets betänkande FiU2 handlar om utgiftsområde
              2, samhällsekonomi och finansförvaltning. Upplysningsvis kan jag
              berätta att där behandlas anslag till myndigheter som Konjunkturinstitutet,
              Ekonomistyrningsverket, Statskontoret, Kammarkollegiet, Nämnden
              för offentlig upphandling, Statens kvalitets- och kompetensråd,
              Ekonomiska rådet, Finansinspektionen, Insättningsgarantinämnden
              med mera. Totalt omfattar utgiftsområdet drygt 9 miljarder kronor.
            </seg>
            <seg n="dccf962a">
              Jag tycker att det i detta betänkande finns två saker som man
              kan peka lite extra på. Bland annat behandlar utskottet ganska
              ingående de ekonomiska delarna rörande Riksrevisionen, den nyinrättade
              myndigheten. Utskottet har pekat på att behandlingen av riksdagens
              myndigheter egentligen inte på något sätt bör avvika från det
              sätt regeringen behandlar sina myndigheter på. Det gäller både
              de ekonomiska aspekterna och hur man i myndigheterna hanterar
              lönefrågor och annat. Utskottet har också uttryckt att man gärna
              vill se ordentliga målformuleringar från myndigheten som pekar
              på inriktningen på den verksamhet man bedriver.
            </seg>
            <seg n="2c6c82c2">
              Det andra jag skulle vilja peka på är att utskottet i sin helhet,
              avseende hela utgiftsområdet, föreslår ett tillkännagivande till
              regeringen om att målformuleringen och målen ska vara upprättade
              på ett sådant sätt att man också lätt kan följa upp resultaten.
              Därvidlag tycker utskottet att regeringen bör återkomma och till
              nästa år ytterligare förbättra målen och möjligheten att följa
              upp dem, så att det blir lättare för utomstående och även för
              riksdagen och utskottet att se hur resultatet för verksamheten
              inom utgiftsområdet har varit.
            </seg>
            <seg n="28d2a1ec">
              Till sist vill jag också säga att det i betänkandet finns fem
              reservationer och sex särskilda yttranden.
            </seg>
          </u>
          <note n="bfa51744">
            Anf. 2 GUNNAR AXÉN (m):
          </note>
          <u who="sven-erik_osterberg_0fd01f" xml:id="i-12e726143a108605-0" n="5333b753" prev="i-05fab43e9918bccc-0">
            <seg n="78233115">
              Herr talman! Om riksdagen tidigare i höstas hade stöttat det
              moderata förslaget till budgetpolitik hade vi i dag inom det här
              verksamhetsområdet kunnat spara 70 miljoner kronor, bland annat
              genom att minska statlig byråkrati och statligt statistikinsamlande.
            </seg>
            <seg n="e2b9947a">
              Däremot är det fortfarande möjligt att stödja vårt förslag om
              att privatisera ett par statliga företag och på det sättet minska
              statens skuldbörda och räntekostnader. Aldrig tidigare har det
              väl varit så tydligt som i dag att staten är en olämplig företagsägare.
              Korruptionen inom Systembolaget, mutmisstankar i aktiebolaget
              Vin &amp; Sprit, miljardförluster inom SJ och Teracoms misslyckade
              mångmiljadsatsning på marksänd digital-TV talar sitt eget språk.
              I slutänden är det skattebetalarna som får stå för notan.
            </seg>
            <seg n="25a2d6df">
              Svenska staten är Sveriges största företagare, räknat både i
              omsättning och i antalet anställda. Totalt omfattar det statliga
              företagandet 62 olika bolag, med verksamhet inom energi, råvaror,
              konsumentvaror, tjänster, turism, handel, telekom, transport,
              finans och fastigheter. 80 % av bolagen verkar på fullt konkurrensutsatta
              marknader, medan övriga är lagstadgade monopol. Företag med statligt
              ägande utgör i dag hela 25 % av det inhemska näringslivet och
              har omkring 200 000 anställda.
            </seg>
            <seg n="649fc508">
              Offentligt ägda företag kan ofta påverkas negativt av sin ägarstruktur.
              De riskerar att bli redskap för politiska ambitioner som hämmar
              deras utveckling genom att företagen tvingas göra andra prioriteringar
              än de rent affärsmässiga.
            </seg>
            <seg n="bc2b968a">
              Vi moderater har i det här betänkandet föreslagit att två företag,
              Statens bostadsfinansieringsaktiebolag även kallat SBAB och fastighetsbolaget
              Vasakronan, ska privatiseras. SBAB är i dag Sveriges fjärde största
              bolåneföretag med en marknadsandel på ca 14 %. På företagsmarknaden
              är SBAB:s marknadsandel 19 ½ % och på privatmarknaden 7 ½ %. Utlåningen
              uppgår i dagsläget till över 150 miljarder kronor.
            </seg>
            <seg n="80e16cb1">
              Vasakronan, det andra företag vi föreslår ska privatiseras, är
              i dag ett stort fastighetsbolag med inriktning på kommersiella
              lokaler i Helsingfors, Göteborg och Malmö. Företaget har fastigheter
              till ett marknadsvärde av närmare 40 miljarder kronor. Under de
              senaste åren har man till exempel köpt upp kontorsfastigheter
              runt Hötorget i Helsingfors, Kista Science Tower, Infra City och
              Scandic Crown Hotel mellan Helsingfors och Arlanda.
            </seg>
            <seg n="959ca194">
              Det är orimligt att skattebetalarna ska vara de som ytterst tar
              de ekonomiska risker som det innebär att spekulera på dessa olika
              marknader. Med skattebetalarnas pengar i ryggen spekulerar staten,
              och om det skulle gå fel är det skattebetalarna som i slutändan
              får stå för notan.
            </seg>
            <seg n="29133399">
              Om vi till exempel skulle drabbas av en ny kris på fastighetsmarknaden,
              likt den vi drabbades av i början av 90-talet, är det skattebetalarna
              som får stå för notan när Vasakronans fastighetsinnehav sjunker
              i värde. Det kommer också att vara skattebetalarna som får stå
              för notan när SBAB:s låntagare inte längre kan betala sina lån.
            </seg>
            <seg n="4991f952">
              Det vore mycket klokare att privatisera dessa två företag och
              betala av på statsskulden så att statens räntekostnader kan minskas
              och så att därmed både dagens kostnader för skattebetalarna och
              risken för ännu större kostnader i framtiden minskas.
            </seg>
          </u>
          <note n="17cf78e4">
            Herr talman! Jag yrkar bifall till reservation 3.
          </note>
          <note type="speaker" n="e12f7fc5">
            Anf. 3 CHRISTER NYLANDER (fp):
          </note>
          <u who="christer_nylander_7e0a9f" xml:id="i-32411cb607dfbe6f-0" n="abacae9d">
            <seg n="41a74260">
              Herr talman! Det är lätt att slösa med andras pengar, alldeles
              för lätt. Vi har sett det i form av lyxrenoveringar och överdrivna
              bonusprogram. Men vi måste också själva fundera en del över vad
              vi använder andras pengar till, de pengar som staten tar in genom
              skatter. Jag tänker inte bara på de senaste dagarnas avslöjanden
              om förhållandena här i riksdagen utan också det större perspektivet
              hur stor den gemensamma sektorn ska vara och hur effektivt skattepengarna
              används.
            </seg>
            <seg n="3842b5e0">
              Jag tycker att finansutskottet har ett särskilt ansvar att hålla
              i pengarna, inte bara när det gäller utgiftsområden som tillhör
              andra utskott, utan vi i finansutskottet har framför allt ett
              ansvar att föregå med gott exempel.
            </seg>
            <seg n="c6f9e8c2">
              Inom utgiftsområde 2 finns det en hel del att göra för att effektivisera
              statsförvaltningen, krympa den och sänka kostnaderna. Vi tycker
              att det behövs en översyn inom utgiftsområdets myndigheter, arbetsuppgifter
              som delvis överlappar varandra. Och vi tror att det går att nå
              en bättre effektivitet genom samordning och tydligare uppdrag.
            </seg>
            <seg n="0667d710">
              Folkpartiet har varit väldigt försiktigt med att klä detta i
              siffror i vårt budgetförslag, men att möjligheterna finns är alldeles
              uppenbart. Ett exempel är möjligheten att samordna Konkurrensverket
              och Nämnden för offentlig upphandling. Det skulle skapa en effektivare
              översyn och kanske framför allt en effektivare översyn när det
              gäller kommunernas och landstingens sätt att sköta konkurrensen.
              Ett annat exempel är att avveckla Statens kvalitets- och kompetensråd.
              Det är också av detta skäl som vi föreslår en försäljning av SBAB
              och Vasakronan. Staten ska inte bedriva affärsverksamhet på väl
              fungerande marknader. Det har, som vi tidigare har hört, tydligt
              understrukits av höstens händelser.
            </seg>
            <seg n="2816f997">
              Herr talman! 2003 har varit ett prövningens år för den finansiella
              sektorn. Oro i världen och en svag konjunktur har utmanat finansmarknadernas
              stabilitet. Den utmaningen har marknaden klarat bra. Banksystemet
              har trots en svag konjunktur under de senaste åren visat ett gott
              resultat, och det är viktigt för stabiliteten i en marknadsekonomi.
              Men vi ska nog inte blåsa faran över för gott. Det finns all anledning
              att fortsätta att hålla ögonen på utvecklingen av finansmarknaden.
              Även om det inte är ett systemhot ställer till exempel hushållens
              höga belåning en del frågor inför en väntad ränteuppgång.
            </seg>
            <seg n="b571a729">
              Den riktigt stora utmaningen just nu handlar kanske inte om ekonomi
              utan om förtroende. Den finansiella sektorn har klarat den ekonomiska
              lågkonjunkturen väl, men hur den klarar sig ur den svaga förtroendekonjunkturen
              återstår att se.
            </seg>
            <seg n="d703c88b">
              Förtroendet för den finansiella marknaden har fått sig en törn,
              och tydligast tar det sig uttryck i skepsisen gentemot livbolagen.
              Några livbolag har förvisso problem att nå konsolideringskraven,
              men stabiliteten hotas inte av en dålig ekonomi, utan problemet
              är snarare brist på etik. En väl fungerande finansmarknad är viktig
              för en modern ekonomi. Därför är det ett stort problem om förtroendet
              undergrävs. Men det är också viktigt att dra rätt slutsatser av
              detta. En ineffektiv och överreglerad finansmarknad krymper växtkraften
              i en ekonomi och försämrar därmed välståndsutvecklingen. Det förlorar
              också konsumenterna på. Därför måste vi så långt som möjligt undvika
              att möta den nuvarande förtroendekrisen med nya lagar och nya
              onödiga regler som lägger hämsko på utvecklingen och konkurrensen.
              Det är lätt att kräva fler regler och skarpare lagstiftning. Men,
              som någon sade, kan nya regleringar aldrig ersätta behovet av
              ett tydligt ägaransvar.
            </seg>
            <seg n="e3b296b8">
              Finansinspektionens generaldirektör har flera gånger betonat
              behovet av ökade resurser och nya sanktionsmöjligheter för att
              klara tillsynen i framtiden. Folkpartiet delar den åsikten. För
              nästa år förstärks Finansinspektionens anslag med 8,5 miljoner
              kronor. Det är bra. Men vi kommer under de närmaste åren att behöva
              fatta ytterligare beslut både om mer resurser och om mer muskler
              till Finansinspektionen. Det är nämligen viktigt att Finansinspektionen
              fungerar för att upprätthålla effektivitet och förtroende på finansmarknaden.
            </seg>
            <seg n="42c80ab8">
              Herr talman! Detta betänkande spänner över en rad olika intressanta
              områden, men för att vinna tid sätter jag punkt här. Jag yrkar
              bifall till reservation 3, men jag står även bakom Folkpartiets
              reservation 5.
            </seg>
          </u>
          <note type="speaker" n="5f7cd46e">
            Anf. 4 OLLE SANDAHL (kd):
          </note>
          <u who="olle_sandahl_609b73" xml:id="i-63e8e3be7010c1e2-0" n="411c344b">
            <seg n="5e9a134a">
              Herr talman! Värdet av den verksamhet som faller under utgiftsområde
              2 har på senare tid kommit till allt tydligare uttryck, inte minst
              medierna har bidragit till att belysa behovet. Ord som Skandia,
              Systembolaget, Vin &amp; Sprit har blivit laddade.
            </seg>
            <seg n="c48ca55e">
              Det leder omedelbart in på vårt förslag att utvidga och förtydliga
              målen för politikområdet Finansiella system och tillsyn. Vi föreslår
              att stycket om effektivitet kompletteras med några enkla ord:
              främja en väl utvecklad affärsetik, så att lydelsen blir: att
              det finansiella systemet ska vara effektivt, främja en väl utvecklad
              affärsetik och tillgodose såväl samhällets krav på stabilitet,
              som konsumenternas intresse av ett gott skydd.
            </seg>
            <seg n="6c860b83">
              Vi vill också komplettera andra stycket så att lydelsen blir:
              att tillsynen ska bedrivas effektivt för att upprätthålla och
              stärka allmänhetens och finansiella aktörers förtroende för den
              finansiella sektorn .
            </seg>
            <seg n="6557f8fb">
              Osäkerhet och brist på förtroende kostar merarbete, tid och pengar
              för att kompensera osäkerheten. Höga transaktionskostnader och
              osäkerhet motverkar ekonomisk utveckling. Vi hänvisade tidigare
              liksom i dag till nobelpristagaren Douglas North som har fastställt
              betydelsen av en fungerande etik. En god marknadsekonomi förutsätter
              lagar, förordningar och väl fungerande institutioner som grund
              för ett öppet och ärligt samhällsklimat. Men det räcker inte med
              det formella regelverket. Det fordras utöver detta en kultur av
              etik och av förtroende bland marknadens aktörer. Det finansiella
              systemet är allt änsligare för störningar som lätt får tillväxthämmande
              konsekvenser. Det är med andra ord inte renodlat teoretiska esoteriska
              skäl till finansiell etik som det är fråga om, utan det är krassa
              realiteter med effekt i kronor och ören.
            </seg>
            <seg n="a6be6a8f">
              I utskottsbetänkandet avstyrks förslaget. Man skriver att man
              har svårt att se nyttan. Kanske är det just synproblemen som gör
              att man är lite isolerad i sin bild av det som sker inför våra
              ögon.
            </seg>
            <seg n="28d384ae">
              Kristdemokraterna har funnit att det finns möjligheter att effektivisera
              inom utgiftsområdet som i bästa fall skulle leda till förbättrad
              verksamhet samtidigt som kostnaderna blir mindre. Vårt förslag
              är specificerat men tyvärr helt passé efter det att redan fattade
              budgetbeslut eliminerat förslaget. Jag nämner därför bara ett
              par exempel på insatser som vi bedömer vara fördelaktiga.
            </seg>
            <seg n="d8e1f76e">
              Nämnden för offentlig upphandling har uppdraget att tillse, utveckla
              och effektivisera den offentliga upphandlingen. Det samlade värdet
              av svensk offentlig upphandling uppgår till minst 20 % av BNP
              400 miljarder kronor. En konkurrensfrämjande hantering av den
              stora andelen offentliga upphandlingar är avgörande för Sveriges
              ekonomi och utveckling. Marknadsfunktionen förutsätter som en
              ren basfunktion att det legala ramverket med öppenhet, konkurrens,
              affärsmässighet och objektivitet fungerar.
            </seg>
            <seg n="cfb35d16">
              Nämnden för offentlig upphandling ska utifrån lagen utöva tillsyn
              över 10 000 upphandlande enheter som årligen gör minst 200 000
              förenklade upphandlingar, 3 500 direktivstyrda och ett stort antal
              direktupphandlingar. Med så få som tio anställda och med ett anslag
              på 8 miljoner kronor, en olämplig myndighetsstruktur och en avsaknad
              av sanktionsmöjligheter är nämnden rimligen klart begränsad i
              att utföra sitt uppdrag.
            </seg>
            <seg n="e6489128">
              Herr talman! Vi menar, som tidigare, att nämnden i samband med
              en resursförstärkning bör övergå till att vara en självständig
              del av Konkurrensverket. En samlokalisering ger effektivitetsvinster
              och ger samtidigt syn för sägen att upphandlingslagen i första
              hand är en konkurrenslagstiftning.
            </seg>
            <seg n="68683a04">
              Vi kristdemokrater föreslår att samordningen inleds redan år
              2004 och vill samtidigt förstärka Nämnden för offentlig upphandling
              med 3 miljoner kronor.
            </seg>
            <seg n="e52e7d39">
              Angelägenheten i Finansinspektionens uppgift att främja stabilitet
              i det finansiella systemet genom tillsyn av finansiella institut
              och konsumentskyddd och genom att utarbeta och följa upp regler
              för instituten, informera och hantera klagomål är rimligen uppenbarad
              för alla och envar efter vad som har skett under året. Insikten
              underhålls med nya intryck på daglig basis.
            </seg>
            <seg n="179c8c18">
              Den snabba tillväxten och den kraftigt ökande komplexiteten inom
              finanssektorn ställer allt högre krav på moral och regelefterlevnad.
              Antalet insidertransaktioner och kurspåverkande manipulationer
              tenderar enligt flera bedömare att öka. Det ligger i den finansiella
              marknadens eget intresse att lagar och regler efterföljs.
            </seg>
            <seg n="c9e2d0af">
              När det gäller Finansinspektionen har vi länge föreslagit en
              förstärkning. Institut som är under tillsyn betalar årligen avgifter
              till statskassan. Finansinspektionen har liksom andra statliga
              myndigheter ett ramanslag för sin verksamhet. Vi anser att Finansinspektionen
              som tillsynsmyndighet på sikt bör debitera finansinstituten direkt
              för sin verksamhet. Genom att låta Finansinspektionen själv förfoga
              över sina intäkter ges möjlighet till snabb förnyelse och expansion
              när så är nödvändigt utan att gå omvägen via statsbudgeten.
            </seg>
            <seg n="58b98a84">
              Det handlar bland annat om att snabbt kunna rekrytera de mycket
              specialiserade kompetenser som behövs. Detta är den rimliga utvecklingen
              om Finansinspektionen ska bli en verklig marknadskontrollant.
              I viss grad har regeringen nu gått oss till mötes, såtillvida
              att man föreslår att åtminstone en mindre del av verksamheten
              ska få finansieras med direkta avgifter, nämligen vissa anmälningar
              och tillstånd. Detta är uppskattat av oss kristdemokrater. Tyvärr
              går regeringen bara en bit på den anträdda vägen. Men varje resa
              börjar, som bekant, med ett första steg.
            </seg>
            <seg n="0512edc1">
              För planperioden föreslås inga förändringar av anslaget. Men
              regeringen bör ges i uppdrag att komma med förslag om en mer ändamålsenlig
              finansiering av Finansinspektionen. En verkningsfull insats kräver
              också utvidgade möjligheter till sanktioner och påföljder.
            </seg>
          </u>
          <note n="1cf627bc">
            Herr talman! Med detta yrkar jag bifall till reservation 1 under
            punkt 1.
          </note>
          <note type="speaker" n="c0db8632">
            Anf. 5 LARS BÄCKSTRÖM (v):
          </note>
          <u who="lars_backstrom_06e975" xml:id="i-f32116025e256f1d-0" n="d25a8b64" next="i-b785183e9e582375-0">
            <seg n="36f99847">
              Herr talman! I det här betänkandet, där vi tar ställning till
              anslagen, möter vi på majoritetssidan inte något stort motstånd
              i det formella beslutet. Men en hel del särskilda yttranden har
              avgetts om anslagen. Vi har hört dem redovisas.
            </seg>
            <seg n="7efb4b38">
              Jag har försökt lyssna. Nyss hörde vi Olle Sandahl säga att varje
              resa börjar med ett första steg. För min del kan det här ses som
              mitt första steg. Jag har lyssnat, och i går kväll läste jag reservationerna.
              Även motionerna har jag tidigare läst. Jag kan inte säga att jag
              kategoriskt avvisar samtliga förslag som oppositionen lägger fram.
            </seg>
            <seg n="cc3c8cac">
              Mellan raderna kan det i utskottsbetänkandet utläsas att en hel
              del av oppositionens förslag är under övervägande, enkelt uttryckt.
              Regeringen funderar på dem, och vi i Vänsterpartiet gör också
              det. Om vi kan göra effektiviseringar här ska vi naturligtvis
              göra det. Vi ska ju ta en ny budget. Jag hoppas, och tror, att
              vi då har kommit närmare ett slutligt ställningstagande vad gäller
              till exempel kvalitetsrådet.
            </seg>
            <seg n="0ae2e37a">
              Jag tror nämligen att vi kan göra effektiviseringsvinster i den
              centrala statliga förvaltningen. Oppositionen har nog rätt i den
              meningen. Men vi är inte riktigt framme vid våra ställningstaganden
              där ännu. Men, som sagt, jag lyssnar. Ni har inte helt fel men
              vi är alltså inte färdiga för beslut ännu. Att erkänna att vi
              nog kan fundera vidare i er riktning är väl så nära en konstruktiv
              debatt man kan komma.
            </seg>
            <seg n="14256051">
              Också vi i Vänsterpartiet har på den punkten ett särskilt yttrande.
              Vi står bakom betänkandet och yrkar avslag på alla reservationer.
              Men vi har en motion där vi talar om folk- och bostadsräkningen.
              Det finns anslag för en sådan räkning. De anslagen har inte använts.
              Då kan man säga att pengar sparas. Men det är inte alltid bra
              att spara pengar. Uppgifterna behövs. Kommuner behöver uppgifter.
              Det behövs uppgifter för att planera trafiksituationen och skolan.
              Allting behövs det uppgifter om för att man ska kunna planera.
              Kanske finns det andra alternativ när det gäller att göra detta.
              Det finns en redovisning i betänkandet men här har ingenting hänt.
            </seg>
            <seg n="41ac63c2">
              Det går rykten om att något parti säger: Nej, vi ska inte välja
              den metoden därför att det finns integritetsproblem och så vidare.
              Nu ska vi inte alltför mycket tro på rykten. I varje fall måste
              vi mycket snabbt bestämma oss. Här menar jag och det säger jag
              till både oppositionen och samarbetspartierna att vi måste leverera
              besked inför nästa budget. Det gäller att få ett godtagbart system
              så att vi för samhällsplaneringen får färska uppgifter om hur
              människor bor, lever och förflyttar sig.
            </seg>
            <seg n="40591553">
              Om jag nu var vänlig mot oppositionen hoppas jag att oppositionen
              är vänlig mot mig och hjälper mig och Vänsterpartiet med att driva
              på i frågan.
            </seg>
            <seg n="6de8c75c">
              Jag har också lyssnat på vad som sagts på några andra punkter.
              Mellan raderna i betänkandet, herr talman, finns det många intressanta
              slutsatser som den uppmärksamme läsaren kan ta del av. Vi hinner
              dock inte med att ta upp allting. Vi ska ju, som herr talmannen
              har begärt, ha kort talartid. Därför kan vi inte ägna oss åt alltför
              mycket av den typen av exegetik och noggranna studier. Det finns
              i alla fall mycket som är intressant mellan raderna här. Majoritetssidan
              rör sig faktiskt och tar del av och svarar upp mot oppositionens
              kritik det goda demokratiska samtalet. Men vi ska inte bara vara
              goda mot varandra, för då blir vi för snälla och då blir debatten
              tråkig.
            </seg>
            <seg n="f86b2cb7">
              Jag lyssnade också på Moderaternas talesman som sade att de senaste
              händelserna visar att staten är en dålig ägare. Ja, är staten
              en dålig ägare?
            </seg>
            <seg n="e659b7be">
              Om vi nu har situationen att ett företag bestämmer sig för att
              försöka muta ett annat företags personal vem är då den dålige
              ägaren? Jag tycker att de som börjar med skurkstrecken är den
              riktigt dålige ägaren. Jag tror att en del privata företag ägnar
              sig åt sådant. Det finns också uppgifter om att något statligt
              företag gör det.
            </seg>
            <seg n="45e1decb">
              Gunnar Axén sade också att om det är staten som är ägare kan
              det leda till att ägaren och företaget tar andra hänsyn än rent
              affärsmässiga hänsyn. Ja, men det är just det som ska göras om
              man har en demokratisk ägare. Tar man bara rent affärsmässiga
              hänsyn kan man väl muta. Jag tänker då på Rotums kanoner och krut
              och på detta med att sälja sprit och kränga cigaretter och att
              inte ta andra hänsyn än rent affärsmässiga hänsyn.
            </seg>
            <seg n="d205517c">
              Ja, men vi har Systembolaget och Vin &amp; Sprit just för att ta
              andra hänsyn än de rent affärsmässiga. Det är lysande argument
              som vi får från Moderaterna om varför vi ska ha en demokratisk
              insyn i de här företagen. Återigen har vi detta med Rotums krut
              och kanoner och med att sälja sprit till alla och envar.
            </seg>
            <seg n="42d8ddd3">
              Reimersholms gamle brännvinsbaron ska vi inte ha tillbaka, eller
              hur? Då är det bättre att ha Lagerblad som vi kan kritisera och
              ställa krav på. Jag har samarbetat med Lagerblad i Finansdepartementet.
              Han är en av de personer med den största integritet som jag i
              min politiska verksamhet har träffat på. Det kan förekomma oegentligheter
              hos Vin &amp; Sprit. Men jag känner mig trygg med att Lagerblad försöker
              motarbeta sådana. Vi kände oss dock inte trygga i politiken när
              brännvinsbaronerna härjade. Det där vill vi väl inte ha tillbaka?
              En gång i världen fick vi Systembolaget just för att få ett slut
              på brännvinsbaronernas välde, baggböleri och allmänt elände.
            </seg>
            <seg n="066e4590">
              Vi hörde Olle Sandahl från Kristdemokraterna säga: Vi vill ha
              nya mål för den statliga verksamheten. Sandahl är en människa
              som jag hellre lyssnar på. Jag måste säga att jag tog intryck
              av det som sades. Ja, en resa börjar med det första steget.
            </seg>
            <seg n="17b6ca7a">
              Min resa har börjat, Sandahl, jag ska fundera på om vi kan få
              in den typen av skrivningar. Det är just det vi ska använda vårt
              ägande till. Det är klart att det ska finnas etiska regler för
              det statliga ägandet, men vi ska inte vara som vilken kollektiv
              kapitalist som helst. Nej, det ska vi inte vara, men vi ska också
              vara kollektiva kapitalister, och då ser jag att det finns två
              anledningar för staten att äga företag. Ett: Vi har etiska och
              sociala principer bakom vårt ägande, som bakom Vin &amp; Sprit och
              Systembolaget. Och så finns ett annat bra skäl: Vi tjänar pengar.
              Det är inget föraktfullt skäl att äga någonting, eller hur? Det
              är väl bra. Det är väl enkelt att tänka: Varför ska staten ibland
              äga ett företag och inte sälja det? Jo, därför att vi tjänar pengar.
              Det kan mycket väl vara så att vi säljer ett företag, och andra
              berikar sig på det, för vi sålde till ett underpris, såsom man
              har gjort i många länder där man av principiella och ideologiska
              skäl säljer saker. Då slipper man vissa räntekostnader, men man
              går förlust av de goda inkomsterna, som vida överstiger de räntor
              som man skulle ha behövt betala. Varför ska staten bete sig så
              och förvalta skattebetalarnas pengar så dåligt? Det vore förskingring
              av allmän egendom. Den gode kollektive kapitalisten är inte att
              förakta, för han gör att skattebetalarna slipper betala mer i
              skatt i framtiden. Varför ska framtidens skattebetalare betala
              onödigt höga skatter bara för att några av ideologiska skäl sålde
              statlig egendom som gav god avkastning? Det leder till onödigt
              högt skattetryck, Axén, och det ska vi inte ha genom att förslösa
              allmän egendom, bara för att man av principiella skäl inte vill
              tjäna pengar. Dumt!
            </seg>
            <seg n="c3ed4da3">
              Man är nästan vilse i pannkakan.
            </seg>
            <seg n="458ecea5">
              Det här är en av de viktigaste sakerna vi nu har tagit upp, och
              nu har mina åtta minuter gått, herr talman.
            </seg>
          </u>
          <note n="fe57a63b">
            Jag yrkar bifall till förslaget i betänkandet och avslag på samtliga
            reservationer.
          </note>
          <note n="2a6dd32c">
            Anf. 6 GUNNAR AXÉN (m) replik:
          </note>
          <u who="lars_backstrom_06e975" xml:id="i-b785183e9e582375-0" n="d25a8b64" prev="i-f32116025e256f1d-0">
            <seg n="2e74c9ac">
              Herr talman! Lars Bäckström anför två argument för att staten
              ska ägna sig åt att driva företag. Det ena är att staten ska ställa
              särskilda krav på företagen, att de inte ska tjäna pengar. Vi
              har ju sett hur det har gått när man har gjort det. Ta Teracom
              som ett exempel, utbyggnaden av det digitala marknätet för TV-sändningar.
              När detta experiment är klart kommer det att kosta skattebetalarna
              närmare 10 miljarder kronor. Det är inte rimligt att skattebetalarna
              ska stå för misslyckad statlig spekulation i affärsmässig verksamhet.
              Titta på SJ, som går med kraftiga underskott och där skattebetalarna
              måste pumpa in miljardbelopp för att företaget inte ska gå omkull.
              Det är väl inte rimligt.
            </seg>
            <seg n="a643a219">
              Sedan säger Lars Bäckström också att de företag som vi inte ska
              ställa särskilda krav på ska vi driva för att göra vinst. Det
              är väl bra om de ger vinst i dag, Lars Bäckström, men vi vet inte
              om de ger vinst i morgon. De kan förorsaka skattebetalarna samma
              typer av förlust som vi ser i dag inom Teracom, inom SJ och på
              annat håll. De förlusterna kan de företag som i dag ger vinst
              förorsaka skattebetalarna i framtiden. Det är inte rimligt; vi
              ska inte spekulera med skattebetalarnas pengar. Kan Lars Bäckström
              tala om för mig varför staten ska spekulera i hotellfastigheter,
              kontorsfastigheter eller i kreditgivning? Vi har sett i de länder
              där staten drev alla företag Lars Bäckströms förebilder hur det
              fungerade med det statliga ägandet. Det fungerade inte alls.
            </seg>
          </u>
          <note type="speaker" n="592cc277">
            Anf. 7 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-f32116025e256f1d-1" n="d25a8b64" next="i-b785183e9e582375-1">
            <seg n="d672ca1d">
              Herr talman! Jag förstår att Gunnar Axén menade DDR, Sovjetunionen,
              Rumänien, Kuba, Nordkorea etcetera. Men det är bara en hake i
              logiken: De är inte mina förebilder, för de styrdes av odemokratiska
              socialister som trodde på planekonomin. Det gör inte jag och har
              inte gjort det mer än möjligen åren 19691970, ungefär den perioden.
              När jag var kanske 1516 år trodde jag ett tag på planekonomin.
              Sedan studerade jag mer och såg att det inte fungerar och strider
              mot vissa ekonomiska grundlagar. Nej, men jag kan dokumentera
              den åsikten; jag har skrivit i hela mitt liv. Ungefär då avfärdade
              jag tanken på planekonomi. Nu har vi löst det problemet.
            </seg>
            <seg n="2c1846bc">
              Så till svar på frågorna. Är Teracom en dålig satsning? Ja, det
              är det. Det är ungefär så att vi därmed har bevisat att staten
              är en olämplig ägare. Marknadsekonomin innehåller misslyckanden
              och lyckanden. Det är idén med marknadsekonomin. Om man kan garantera
              att staten aldrig gör dåliga affärer då är man planekonom. Om
              man garanterar att viss typ av ägande inte innebär möjligheter
              till förlust då är man planekonom. Det verkar nästan som att Axén
              har en liten dragning åt den planekonomiska tron att man som ägare
              kan garantera någonting. Det kan man inte i marknadsekonomin.
              Det var någon som sade en gång att marknadsekonomi utan konkurser
              är som religion utan helvete. Det finns inte på riktigt. Man kan
              aldrig garantera något.
            </seg>
            <seg n="98efdd5d">
              Axén sade tidigare om Vasakronan att om det går dåligt på fastighetsmarknaden
              får skattebetalarna ta smällen om man äger Vasakronan. Ja, ni
              som sitter här, minns ni fastighetskrisen? Fick skattebetalarna
              ta smällen när de privata fastighetsbolagen hade spelat monopol
              på riktigt och med riktiga pengar köpte och sålde? De fick ta
              smällen den gången också. Det är alltid skattebetalarna som får
              ta smällarna när Skandia och andra missköter sig.
            </seg>
          </u>
          <note n="54b49296">
            Anf. 8 GUNNAR AXÉN (m) replik:
          </note>
          <u who="lars_backstrom_06e975" xml:id="i-b785183e9e582375-1" n="d25a8b64" prev="i-f32116025e256f1d-1">
            <seg n="42a2d865">
              Herr talman! Det där sista var ett lite tokigt exempel. Skattebetalarna
              är inte de som drabbas av att Skandia i dagsläget har misskött
              sig. Men om statliga företag missköter sig då är det skattebetalarna
              som får ta smällarna. När man hör Lars Bäckströms ambitioner vad
              gäller att driva affärsmässig verksamhet kan man mycket väl tro
              att han är tillbaka i de planekonomiska visionerna.
            </seg>
            <seg n="85e106d5">
              Jag kan inte förstå att någon som vill säga att han tar ansvar
              för medborgarnas framtida väl och ve ska tvinga in medborgarna
              i ett ägande av spekulerande och vinstdrivande företag. En sak
              är väl om medborgarna själva investerar i aktier, spekulerar,
              gör bedömningar och tar risker. Men vad Lars Bäckström vill göra,
              och gör som försvarare av statligt företagande, är att tvinga
              svenska folket till att ta risker, som de inte har bett om.
            </seg>
            <seg n="8dc02aa2">
              Det är mycket klokare och mycket sundare att privatisera de statliga
              företagen, betala av på vår allt större statsskuld för att minska
              medborgarnas kostnader för den här statsskulden. Det är en mycket
              klokare och mycket sundare politik. När Lars Bäckström får tänka
              efter och har släppt den profitjakt som han verkar vara på i dag
              kanske han kommer till sans och inser att det är ett sundare sätt
              att förvalta skattebetalarnas pengar.
            </seg>
          </u>
          <note type="speaker" n="3bdf6a9e">
            Anf. 9 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-be5dbb9d647d7bdc-0" n="d25a8b64">
            <seg n="61e9cf5d">
              Herr talman! Jag håller med om att exemplet Skandia inte är perfekt,
              men det är ändå intressant. Om Skandia går i putten, precis som
              man gjorde en gång på fastighetsmarknaden, kommer samhället att
              behöva gå in och rädda situationen. Samhället och skattebetalarna
              är alltid den yttersta garanten för att hålla människor skadeslösa
              för marknadsmisslyckanden. Så är det. Men Axén, hör dina ord:
              De spekulerande företagen. Vem är det som är rabulisten och våldsamt
              kritisk mot marknadsekonomin? Vasakronan är ett normalt företag
              på fastighetsmarknaden som försöker tillämpa etiska principer
              ett spekulerande företag, säger Axén. Det är ett normalt företag
              på fastighetsmarknaden. Jag säger inte att fastighetsföretag bör
              recenseras som spekulerande förr kanske, på yuppietiden med tjejerna
              och killarna i Armanikostymer och med Stureplanschampagne. Men
              nu har vi lite grann börjat få kontroll på fastighetsmarknaden
              och det är bra tack vare vår gemensamma politik.
            </seg>
            <seg n="157e4c95">
              Det är inte spekulation att driva affärsmässig verksamhet. Jag
              sade att det finns två intressen: sociala skäl och att tjäna pengar.
              Vin &amp; Sprit är ett utmärkt exempel. Vi har möjlighet, som Sandahl
              var inne på, att ställa etiska krav på dem.
            </seg>
            <seg n="6cd189e4">
              Man har inte möjlighet att ställa samma etiska krav på en massa
              privata spritföretag. Men man kan tjäna pengar samtidigt. Det
              är liksom en vinn-vinn-situation.
            </seg>
            <seg n="7ec3a3c1">
              Tänk efter ni på det moderata partikansliet och ni som är borgerliga
              om vi hade sålt Vin &amp; Sprit för tio år sedan, hur mycket mindre
              inkomster hade vi inte haft då? Tänk efter hur mycket mer i skatt
              vi hade fått betala som kompensation för de vinstpengar som vi
              i dag får från Vin &amp; Sprit. Vilken otroligt dålig affär vi hade
              gjort! Det vore en så misslyckad affär att man hade skrattat åt
              en sådan ägare: Varför sålde du nu? Jo, jag räknar med att företaget
              kommer att öka i värde under de närmaste åren så jag känner mig
              tvungen att sälja nu. Vilken otroligt dålig ägare det vore!
            </seg>
            <seg n="a996dc87">
              Ägna er inte åt vare sig politik eller kapitalism. Uppenbarligen
              klarar ni ingendera.
            </seg>
          </u>
          <note type="speaker" n="a7011f55">
            Anf. 10 LENA EK (c):
          </note>
          <u who="unknown" xml:id="i-728c3337312a3527-0" n="9d3d52ba">
            <seg n="c67f9878">
              Herr talman! Ärade ledamöter! Ärade åhörare! Vi lever i en tid
              när vi inte riktigt har vant oss vid hur ekonomin ser ut. På något
              sätt är samhällsdebatten sådan att det känns som att vi fortfarande
              har överskott i statens finanser, att vi har ett stabilt ekonomiskt
              läge och att högkonjunkturen kommer som ett brev på posten. Men
              i stället har staten ökande underskott och vi har en väldigt vacklande
              konjunktur. Det sker besparingar på allt. Arbetslösheten ökar.
              Vi får inte ordning på sjuktalen.
            </seg>
            <seg n="a1b8fa2a">
              Rädda Barnen har lämnat en väldigt tydlig och djupt deprimerande
              rapport om att barnfattigdomen ökar. Samtidigt diskuterar vi om
              man ska momsbelägga sådan ideell verksamhet som bedrivs av Myrorna,
              Röda Korsets Kupan och Stadsmissionens återvinningsaffär.
            </seg>
            <seg n="9132c6d6">
              I statsbudgetförslaget sparas det i stort sett överallt utom
              på Regeringskansliet och utgiftsområde 2 Samhällsekonomi och finansförvaltning
              . De myndigheter som ingår under detta utgiftsområde är samhällsnyttiga.
              De gör ett bra jobb. Personalen är ytterst kompetent. Men för
              mig är det stötande att det inte sparas också på detta utgiftsområde.
            </seg>
            <seg n="4352c9da">
              Nästa år ska man göra av med 9 198 142 000 kronor, och jag tycker
              att ett rimligt mål är att vi gemensamt diskuterar om vi kan spara
              kanske 10 % på detta utgiftsområde med tanke på hur det ser ut
              på andra utgiftsområden och hur det ser ut för människor runtom
              i vårt land och särskilt för de svaga grupperna.
            </seg>
            <seg n="d9e68833">
              Vi föreslår en besparing på 221 miljoner kronor, vilket är väldigt
              blygsamt i det här sammanhanget. Men vi avser att fördjupa denna
              diskussion och skulle gärna föra den tillsammans med flera partier
              för att åstadkomma en moralisk-etisk balans på det här utgiftsområdet.
            </seg>
            <seg n="cd905b74">
              Icke desto mindre har vårt förslag blivit nedröstat. Vi diskuterar
              nu betänkandet på detta utgiftsområde som bygger på majoritetens
              ramar. Jag ska ta upp tre områden som behandlas i betänkandet,
              ekonomisk styrning, ägandet av SBAB och Vasakronan samt Fastighetsverkets
              och Fortifikationsverkets förvaltning av känsliga skärgårdsmiljöer.
            </seg>
            <seg n="788c5269">
              Utskottet har i full enighet kritiserat de föreslagna budgetskrivningarna
              när det gäller styrning, målbeskrivningar och tekniken i budgetarbetet.
              Jag tycker att detta är en oerhört viktig diskussion. Det har
              ju gått lite upp och ned när det gäller hur vi i riksdagen har
              ägnat oss åt detta med mål och ekonomisk styrning. För några år
              sedan var diskussionen livligare än vad den har varit på senare
              tid. Men jag uppskattar väldigt mycket att denna diskussion nu
              kommer upp eftersom den är oerhört nödvändig.
            </seg>
            <seg n="43055886">
              Jag ska lyfta fram några exempel ur den här diskussionen. Ett
              exempel är sättet att dela in politikområdena. Det stämmer inte
              alltid med utskottens olika arbetsområden. Denna brist på överensstämmelse
              gör att det finns politikområden som inte är sammanhållna.
            </seg>
            <seg n="b3fad31c">
              Ett exempel som nämns i betänkandet är Lotteriinspektionens förvaltningsanslag.
              Finansutskottet svarar för mål- och resultatstyrning medan kulturutskottet
              prövar inspektionens anslag. Det här är inte bra. Det gör att
              styrningen försvagas och det demokratiska inflytandet över budgeten
              minskar, och det är självklart att uppföljningen blir sämre. Detta
              behöver åtgärdas.
            </seg>
            <seg n="a207dc6a">
              De mål som finns för olika politikområden är väldigt allmängiltigt
              formulerade. Därför är det svårt att se sambandet mellan utvärderingar
              som visar att saker inte fungerar och skarpa beslut i budgeten
              som styr mot en bättre verksamhet. Det innebär att också detta
              behöver åtgärdas. Sambandet mellan uppföljningsresultat och föreslagna
              anslagsnivåer måste bli tydligare.
            </seg>
            <seg n="f2abbadb">
              Dessutom måste målen vara tydliga och lätt avläsbara. I den text
              som alla partier står bakom finns det några formuleringar som
              jag ska citera ur betänkandet. Så här står det på s. 11: För delområdet
              Statliga arbetsgivarfrågor är exempelvis målet en samordnad statlig
              arbetsgivarpolitik som säkerställer att relevant kompetens finns
              för att åstadkomma efterfrågat resultat. Vem vill inte ha relevant
              kompetens för att nå ett efterfrågat resultat? Det är ju ett mål
              som är fullständigt omöjligt både att följa upp och att diskutera
              politiskt. Det blir därför närmast skrattretande om man pratar
              om ekonomisk styrning.
            </seg>
            <seg n="809559af">
              Ett annat exempel finns inom delområdet Ekonomisk styrning och
              kontroll där målformuleringen är: Ett efterfrågestyrt, ändamålsenligt
              och kostnadseffektivt stöd till Regeringskansliet och statliga
              myndigheter. Javisst, men hur mäter man och värderar det målet?
              Hur följs det upp? Detta är ju snömos.
            </seg>
            <seg n="e4063c42">
              Ett tredje exempel: För delområdet Statliga garantier och särskilda
              åtaganden gäller att verksamheten ska bedrivas på ett effektivt
              sätt. Man kan fråga sig om någon i oppositionsställning skulle
              säga: Nej, av ideologiska skäl ska den här verksamheten inte bedrivas
              på ett effektivt sätt. Med sådana mål blir styrningen bara en
              ren illusion.
            </seg>
            <seg n="1a4f81ec">
              När detta med politikområden infördes och delmålen började preciseras
              för några år sedan gjorde vi ett ärligt försök att skriva våra
              motioner efter denna indelning. Men sedan deletade vi dessa försök
              eftersom det blev omöjligt att följa detta. Det är också en av
              förklaringarna till att det i de alternativa motionerna inte finns
              någonting som svarar upp mot de här skrivningarna. Innehållet
              är sådant att det är som ett slag i luften att försöka att åstadkomma
              någon alternativ politik. Därför är det oerhört bra att det finns
              ett tillkännagivande om att skärpa den ekonomiska styrningen på
              det här området.
            </seg>
            <seg n="af132d2b">
              Då går jag över till området SBAB och Vasakronan. Vi har inte
              på länge fört någon ideologisk debatt om varför staten ska äga
              olika företag eller olika delar av infrastrukturen. Möjligen är
              debatten i dag en början på en sådan diskussion som vi har efterlyst.
              Vi har skrivit en omfattande näringslivspolitisk motion för att
              få till stånd en diskussion om det statliga ägandet. För två år
              sedan väckte jag en enskild motion om en etikkommission också
              för statliga bolag.
            </seg>
            <seg n="cbef456d">
              Lars Bäckström säger att det ska finnas etiska principer och
              att det är en anledning till att ha ett statligt kollektivt ägande.
              Den andra anledningen som han nämnde var för att man ska tjäna
              pengar. För min del säger jag ja till etiska principer. Det är
              en viktig anledning för att ha ett statligt ägande. En annan anledning
              som jag kan se är att marknaden inte fungerar eller att det finns
              regionalpolitiska hänsyn som gör att man av rättviseskäl ska ha
              till exempel en infrastruktur över hela landet. Det tycker jag
              är tre bra anledningar för statligt ägande. Men att nämna Vin
              &amp; Sprit för att motivera etiska principer som grund för statligt
              ägande har jag väldigt svårt att göra. Det är ett bolag som är
              den största enskilda intressenten på den amerikanska spritmarknaden
              när det gäller distribution. Jag ser inte någon som helst etik
              i ett sådant ägande.
            </seg>
            <seg n="cb841a7c">
              Jag ser heller inte någon etik i att vi ska äga de här två företagen
              från statens sida. Här handlar det inte om ett litet hus vid skogens
              slut, liten tomte tittar ut. Här handlar det om ett stort fastighetsbolag
              med inriktning på kommersiella lokaler och med strategi att expandera
              i de starkaste tillväxtregionerna. Där finns ingen anledning till
              ett statligt ägande.
            </seg>
            <seg n="e2262f68">
              Vi kommer att återkomma, herr talman, till frågan om hur Fastighetsverket
              och Fortifikationsverket förvaltar fast egendom i känsliga skärgårdsområden.
              Det kommer att behövas en sådan diskussion.
            </seg>
          </u>
          <note n="e7d74ebe">
            Avslutningsvis vill jag bara yrka bifall till reservation nr
            3.
          </note>
          <note type="speaker" n="51314893">
            Anf. 11 CARIN LUNDBERG (s):
          </note>
          <u who="carin_lundberg_3e406f" xml:id="i-a5de147a811c9175-0" n="26ddd7fa">
            <seg n="01c92cf5">
              Herr talman! För riksdagens vidkommande är det viktigt att mål-
              och resultatbedömningar kan kopplas ihop med budgetförslagen och
              ses som en integrerad helhet. Saknas denna helhetssyn blir riksdagens
              mål- och resultatstyrning svagare som ett viktigt budgetpolitiskt
              styrinstrument.
            </seg>
            <seg n="f0c85d8a">
              I budgetpropositionen görs en ambitiös genomgång av de tolv delområden
              som de två politikområdena i utgiftsområde 2 är uppdelade i. På
              ett strukturerat sätt redovisas uppställda mål, gjorda insatser,
              resultatbedömningar samt analyser och slutsatser för varje delområde.
              Men slutsatserna återspeglar inte alltid förslagen till medelsberäkning
              för de anslag som ingår i de olika delområdena. Det beror inte
              på eventuella brister som uppmärksammats i samband med uppföljningen,
              utan det grundar sig mer på traditionella budgetpolitiska prioriteringar.
            </seg>
            <seg n="46113c51">
              Som jag inledde med att säga är det angeläget att sambandet mellan
              uppföljningens resultat och de föreslagna anslagsnivåerna kommer
              till klarare uttryck i regeringens budgetförslag.
            </seg>
            <seg n="65cca21b">
              Målen måste vara tydliga och lätt avläsbara. Ett föreslaget resurstillskott
              måste kunna prövas mot konkreta, mätbara och uppföljningsbara
              mål eller resultatindikatorer. Målen måste också vara sådana att
              de kan bilda utgångspunkt för riksdagspartiernas politiska prioriteringar
              och diskussioner.
            </seg>
            <seg n="a7f69152">
              När man lyssnar på Lena Ek kan man nästan få intrycket att utskottet
              och riksdagen inte har jobbat med de här frågorna. Men finansutskottet
              har vid upprepade tillfällen påpekat svagheter och brister i mål-
              och resultatstyrningen på utgiftsområde 2. Efterhand har kvaliteten
              förbättrats. Enligt utskottets mening är det viktigt att det påbörjade
              utvecklingsarbetet inte stannar av. Vi anser att dessa frågor
              är så viktiga att vi har tagit ett utskottsinitiativ och föreslår
              att riksdagen ger denna uppfattning till känna för regeringen.
            </seg>
            <seg n="425ba803">
              Kristdemokraterna har förslagit att målen för politikområdet
              Finansiella system och tillsyn ska kompletteras. Som svar på deras
              synpunkter kan jag säga: Självklart är en god etik och en väl
              utvecklad moral något som måste genomsyra såväl den finansiella
              sektorn som övrigt privat och offentligt näringsliv. Att svenska
              folket har förtroende för aktörerna i både privat och offentligt
              näringsliv är en avgörande faktor för en hög tillväxt och en stabil
              ekonomisk utveckling. Men jag har svårt att förstå hur kd:s förslag
              på något sätt skulle bidra till att förtydliga ambitionen och
              yrkar på avslag på reservation 1.
            </seg>
            <seg n="a0f9856a">
              I utgiftsområde 2, Samhällsekonomi och finansförvaltning, ingår
              de båda politikområdena Effektiv statsförvaltning och Finansiella
              system och tillsyn.
            </seg>
            <seg n="035bc62a">
              Inom politikområdet Effektiv statsförvaltning återfinner vi Nämnden
              för offentlig upphandling. Moderaterna, Folkpartiet, Kristdemokraterna
              och Centern anser att Nämnden för offentlig upphandling bör gå
              samman med Konkurrensverket. Frågan har utretts, men regeringen
              fann inte tillräckliga skäl att följa utredningens förslag att
              föra över de uppgifter som Nämnden för offentlig upphandling har
              till Konkurrensverket. Finansutskottet delade inte regeringens
              uppfattning och riksdagen ställde sig bakom ett tillkännagivande
              om en förnyad prövning.
            </seg>
            <seg n="17e2c616">
              Enligt vad utskottet erfarit planerar regeringen att under vintern
              remittera ett förslag om upphandlingsfrågor. Utskottet anser att
              det är viktigt att regeringen snarast tar ställning till bland
              annat NOU:s organisation och återkommer till riksdagen. Utskottet
              planerar också att ha en offentlig utfrågning under våren kring
              upphandlingsfrågor. Därför anser vi att det inte behövs någon
              särskild åtgärd från riksdagen just nu och avstyrker motionerna.
            </seg>
            <seg n="c3d90771">
              I politikområdet Finansiella system och tillsyn ingår Finansinspektionen.
              Finansinspektionens verksamhet bruttoredovisas i statsbudgeten.
              Verksamheten är anslagsfinansierad, men varje år tar Finansinspektionen
              ut obligatoriska avgifter för tillsyn och prövning av olika typer
              av ansökningar och anmälningar. Inkomsterna från dessa avgifter
              redovisas på statsbudgetens inkomstsida och uppgår till ungefär
              samma belopp som anslaget.
            </seg>
            <seg n="6edebe7f">
              Regeringen föreslår att Finansinspektionen från och med nästa
              år direkt ska få tillgodogöra sig inkomsterna från prövningsverksamheten.
            </seg>
            <seg n="9a2151d7">
              Utskottet anser att en grundläggande utgångspunkt bör vara att
              inkomster och utgifter redovisas brutto i statsbudgeten. Det ger
              en bättre överblick och ökad tydlighet. Ska undantag göras, ska
              de vara välmotiverade, och det anser utskottet att de är i det
              här fallet.
            </seg>
            <seg n="c6d2a049">
              Får Finansinspektionen tillgodogöra sig dessa inkomster direkt,
              kan den lättare anpassa sina resurser till efterfrågan på denna
              typ av tjänster. Regeringen framhåller att prövningsverksamheten
              är av förhållandevis begränsad ekonomisk omfattning. Den är också
              av mer serviceinriktad karaktär till skillnad från inspektionsverksamheten.
            </seg>
            <seg n="14be47f5">
              Kristdemokraterna anser att Finansinspektionen ska få tillgodogöra
              sig samtliga avgiftsinkomster direkt, också avgifterna för inspektionsverksamheten.
              Man anser att ett sådant förslag till avgiftssystem skulle bli
              en direkt avspegling av finansmarknadens förmåga att reglera sig
              själv. Olle Sandahl anser att regeringens förslag är ett första
              steg. Jag anser att detta är en principiellt väldigt viktig fråga.
              Finansinspektionens oberoende och självständiga myndighetsutövning
              ska inte kunna ifrågasättas.
            </seg>
            <seg n="6262a123">
              I samma betänkande behandlar utskottet också anslaget till den
              nyinrättade Riksrevisionen, en myndighet som omgärdas av olika
              specialregler som tillkommit för att säkerställa dess oberoende.
              En sådan regel är att när Riksrevisionen debiterar olika myndigheter
              avgifter för den årliga revisionen går inkomsterna rakt in i statsbudgeten
              precis som i fallet med Finansinspektionens kontrollverksamhet.
              Och liksom fallet är med Finansinspektionens kontrollverksamhet
              är Riksrevisionens årliga revision anslagsfinansierad.
            </seg>
            <seg n="513489c1">
              Finansinspektionens tillsynsavgifter är av offentligrättslig
              karaktär. En anslagsfinansierad inspektionsverksamhet stärker
              enligt utskottets mening Finansinspektionens oberoende gentemot
              de granskade myndigheterna.
            </seg>
            <seg n="e9eb1abb">
              Slutligen, herr talman, vill jag kommentera reservation 3 av
              Moderaterna, Folkpartiet, Kristdemokraterna och Centern rörande
              försäljning av SBAB och Vasakronan. Staten ska inte, enligt reservanterna,
              bedriva affärsmässig verksamhet, speciellt inte på konkurrensutsatta
              marknader. Det finns exempel på att staten inte är lämplig som
              ägare, anser man, och det har vi ju hört här.
            </seg>
            <seg n="6a802cc6">
              Utskottet håller inte med. Enligt utskottet fyller såväl Statens
              bostadsfinanseringsaktiebolag som Vasakronan väl sina platser
              i raden av statliga bolag. De bidrar till konkurrens och mångfald
              på sina respektive marknader samtidigt som bolagen redovisar god
              avkastning.
            </seg>
          </u>
          <note n="7285963f">
            Med detta, herr talman, yrkar jag bifall till utskottets förslag
            till beslut och avslag på alla reservationer.
          </note>
          <note type="speaker" n="a06ed452">
            Anf. 12 LENA EK (c) replik:
          </note>
          <u who="unknown" xml:id="i-728c3337312a3527-1" n="9d3d52ba">
            <seg n="9fec30e1">
              Herr talman! Jag ska ta upp tre saker. Allra först skulle jag
              vilja säga detta: Att jag använde största delen av mitt anförande
              till att diskutera mål- och resultatstyrning var inte alls någon
              kritik. Det var snarare ett uttryck för stark uppskattning av
              att vi diskuterar de här frågorna på ett djupare sätt i årets
              betänkande än i det förra betänkandet. Jag hoppas att det här
              tillkännagivandet, som nu alla är överens om, ska ge ett konkret
              och bra resultat. Det får vi väl hjälpas åt att bevaka.
            </seg>
            <seg n="24c420b5">
              Sedan, herr talman, skulle jag vilja fråga Carin Lundberg om
              det inte är så att det generellt sett är motiverat, trots att
              det är väldigt viktiga verksamheter som ligger under detta utgiftsområde,
              med en generell besparing. Detta frågar jag i ljuset av hur det
              ser ut i resten av budgeten och de besparingsförslag som finns
              där.
            </seg>
            <seg n="4d1ebe04">
              Jag har också en annan fråga. Är det så att god avkastning är
              ett kriterium för majoriteten när det gäller att motivera ett
              statligt ägande?
            </seg>
          </u>
          <note type="speaker" n="a3125d18">
            Anf. 13 CARIN LUNDBERG (s) replik:
          </note>
          <u who="carin_lundberg_3e406f" xml:id="i-a5de147a811c9175-1" n="26ddd7fa">
            <seg n="cf7f3616">
              Herr talman! Lena Ek har lämnat många förslag på besparingar.
              De uppgår till 10 %. Men samtidigt kan man se att det inte finns
              någon större motivering, ingen större förklaring av vilka besparingar
              man vill göra. Om dessa uppgår till några hundra miljoner kronor
              kan jag säga att Riksrevisionen är ju avgiftsfinansierad. Finansinspektionen
              är avgiftsfinansierad. Det är ju pengar som går in i statsbudgeten.
              Man tar in pengar i form av avgifter. Är det där Centern har tänkt
              sig besparingar?
            </seg>
            <seg n="3568d1fa">
              När det gäller ägande av statliga företag välkomnar jag Lena
              Eks synpunkter på att vi ska ha en ideologisk debatt om varför
              staten ska äga företag. Jag tycker att diskussionen hittills har
              gällt att det ska vara utförsäljning av ideologiska skäl, inte
              skälen till själva ägandet.
            </seg>
            <seg n="157d8087">
              När det gäller avkastning kan jag säga till Lena Ek som representerar
              Centerpartiet, tidigare Bondeförbundet: Det är dumt att sälja
              en bra mjölkko. Det är bättre att mjölka den under en följd av
              år. Det är klart att avkastning, bra affärer, är en del i ett
              statligt ägande.
            </seg>
          </u>
          <note type="speaker" n="9057fc9c">
            Anf. 14 LENA EK (c) replik:
          </note>
          <u who="unknown" xml:id="i-728c3337312a3527-2" n="9d3d52ba">
            <seg n="54ab65f3">
              Herr talman! För att börja med den första frågan så har vi inte
              fördjupat argumenten på de enskilda besparingsposterna. Där kan
              vi bli bättre, och det kommer vi att bli. Det ger jag Carin Lundberg
              alldeles rätt i.
            </seg>
            <seg n="9842f674">
              Men om man tittar på helheten i statsbudgeten generellt sett
              tycker jag att det är oskäligt att inte spara på detta utgiftsområde
              när vi alla har besparingsförslag på andra, socialt mycket svårare,
              områden. Det var därför jag ställde den frågan. Jag tycker att
              även regeringskansli och det område som handlar om samhällsekonomi
              och finansförvaltning, när det är lågkonjunktur, när vi tvingas
              spara runtom och när staten går med underskott, bör ha ett besparingskrav
              på sig. Det är anledningen till att vi från Centerns sida har
              de här yrkandena.
            </seg>
            <seg n="eaee646f">
              Sedan måste jag säga att jag är jurist, men jag förstår i och
              för sig den här kodiskussionen. Jag tycker dock att det blir ganska
              osympatiskt. Det företag som nämndes förut var Vin &amp; Sprit. Vin
              &amp; Sprit gör jättevinster ja. Men på vilket sätt och med vilken
              produkt? Är det etiskt riktigt att behålla Vin &amp; Sprit bara för
              att det ger en god vinst?
            </seg>
            <seg n="e1982114">
              Jag har haft en diskussion om deras reklamkampanjer och metoderna
              för dem. Det finns en diskussion i dag om mutor, något som inte
              är utrett. Det man tar sina stora vinster på är att vara ledande
              på alkoholdistribution på andra sidan Atlanten.
            </seg>
            <seg n="d3828947">
              Jag tycker inte att det är ett vettigt argument. Det finns ju
              vettiga argument för statligt ägande. Därför blir jag förvånad
              när jag ser ett fastighetsbolag med en stor andel av marknaden
              som har en strategi att gå in i tillväxtområden. Det är inget
              argument för statligt ägande. Därför tror jag att det blir oerhört
              viktigt med en principiell debatt runt denna fråga framöver.
            </seg>
          </u>
          <note type="speaker" n="645dda56">
            Anf. 15 CARIN LUNDBERG (s) replik:
          </note>
          <u who="carin_lundberg_3e406f" xml:id="i-a5de147a811c9175-2" n="26ddd7fa">
            <seg n="5b68cc66">
              Herr talman! Jag vill först säga angående detta att staten ska
              spara att jag naturligtvis anser att alla skattepengar ska användas
              på bästa sätt. Man får inte förslösa en enda skattekrona. Därför
              tycker jag att det är bra att staten har ökat kontrollen. Statskontoret
              har ju på regeringens uppdrag tittat på de kontrollprojekt som
              har lett till betydande, bestående förändringar. Man har tittat
              på många olika bidrag. Man har sett hur de används och om det
              finns slarvfel, saker som gör att skattepengarna inte används
              på rätt sätt. Det är kontroll av bidrags- och försäkringssystemet,
              kontroll av EU-medel och kontroll av skatter och tullar.
            </seg>
            <seg n="436d64b7">
              Jag tycker att det är viktigt att man kontrollerar hur statens
              pengar används, och jag ställer gärna upp på en diskussion om
              hur man kan spara pengar. Men jag tycker att kommer man med förslag
              om att dra ned på pengarna måste man också tala lite grann om
              hur man har tänkt göra det. Jag välkomnar en sådan diskussion.
            </seg>
            <seg n="97e7fe6b">
              När det gäller Vin &amp; Sprit vill jag säga att jag kommer från
              Västerbotten. Det är ett traditionellt folknykterhetslän. Jag
              är en så traditionell socialdemokrat att jag tycker att vi ska
              ha ett monopol. Jag tycker att det ska vara Systemet som ska sälja
              alkohol och Vin &amp; Sprit som ska ansvara för inköpen. Jag tycker
              att det är av folknykterhetsskäl som vi ska värna om Vin &amp; Sprit
              och Systembolaget. Sedan tycker jag inte att det gör något att
              man också tjänar pengar.
            </seg>
          </u>
          <note n="b136f5a9">
            Föredrogs
          </note>
          <note n="0e6f44a8">
            Överläggningen var härmed avslutad.
          </note>
          <note n="c7595f7e">
            12 § Allmänna bidrag till kommuner
          </note>
          <note type="speaker" n="3530593b">
            Anf. 16 HANS HOFF (s):
          </note>
          <u who="hans_hoff_93f582" xml:id="i-4a5854d46ca8de74-0" n="7db95d21" next="i-7133e78de2d0e595-0">
            <seg n="eefafd71">
              Herr talman! I det här betänkandet behandlar finansutskottet
              regeringens förslag för nästa år vad gäller allmänna bidrag till
              kommuner. Finansutskottet tar i detta betänkande också upp de
              motioner som väckts med anledning av regeringens förslag.
            </seg>
            <seg n="7caad4ac">
              Målet för politikområdet är att skapa goda och likvärdiga förutsättningar
              för kommuner och landsting. Verktygen för att nå målen är framför
              allt det generella statsbidraget och utjämningssystemet. Sammantaget
              tilldelas kommunerna nästan 74 miljarder kronor i allmänna bidrag.
              Av dessa fördelas drygt 26 miljarder kronor i det kommunala utjämningssystemet.
              Utöver detta finns också anslag för särskilda insatser i vissa
              kommuner och landsting. Det tillfälliga sysselsättningsstödet
              i kommuner och landsting ökas med 400 miljoner kronor nästa år.
              Finansutskottet ställer sig bakom regeringens förslag.
            </seg>
          </u>
          <note n="ab0deb33">
            Förutom regeringens förslag behandlar finansutskottet också kommunalekonomiska
            frågor som förts fram i motioner under den allmänna motionstiden.
            Förslagen i motionerna berör bland annat utjämningssystemet, balanskravet
            för kommuner och landsting, konkurrensneutralitet och hivpreventiv
            verksamhet i storstadsregionerna. Dessa förslag har avstyrkts.
          </note>
          <u who="hans_hoff_93f582" xml:id="i-7133e78de2d0e595-0" n="7db95d21" prev="i-4a5854d46ca8de74-0">
            <seg n="10db5982">
              Avslutningsvis vill jag nämna att det i betänkandet finns elva
              reservationer samt fyra särskilda yttranden från oppositionen.
              De politiska skiljelinjerna kommer att framgå av debatten.
            </seg>
          </u>
          <note type="speaker" n="27d53a06">
            Anf. 17 TOMAS HÖGSTRÖM (m):
          </note>
          <u who="tomas_hogstrom_930587" xml:id="i-380718ab86474d95-0" n="29978b4e">
            <seg n="f9a4f356">
              Herr talman! Under den här punkten, kommunal ekonomi, ska vi
              som sagt diskutera och besluta om något som påverkar vardagen
              för många människor, inte minst anställda i kommuner och landsting.
              Det är också under denna punkt som förutsättningarna för många
              andra människors vardag beslutas. Det är de som är beroende av
              service och åtaganden som enligt lag stiftad av Sveriges riksdag
              ålagts kommuner och landsting.
            </seg>
            <seg n="9e8a46c1">
              Låt oss då konstatera att landsting och kommuner har problem,
              stora problem, som i sin tur har konsekvenser för medborgarna.
              Men dessa problem är inte bara deras, alltså kommunernas och landstingens.
              De påverkar hela landet. Och än en gång: De som betalar priset
              är medborgarna.
            </seg>
            <seg n="bab921d2">
              Hur ser det ut? Vi ser hur äldre får vänta på en plats i äldreboende.
              De får vänta på service och stöd. Vi ser hur lasarett läggs ned.
              Vi ser hur vårdköer är regel i det här landet. Vi ser människor
              som i onödan får vänta på vård och behandling. Som en konsekvens
              därav får de långa sjukskrivningstider som ytterligare förvärrar
              deras situation. Vi ser uppsägningar av erfarna anställda.
            </seg>
            <seg n="14fb8eee">
              Den beskrivning jag nu har gjort är inte bara min egen eller
              Moderaternas. Det är en beskrivning som finns i många utredningar,
              rapporter och artiklar. Det är också så många människor upplever
              sin situation i landets kommuner och landsting.
            </seg>
            <seg n="a01270a7">
              Utgångspunkten för moderat politik är att människor bör och kan
              ta ett större ansvar. Utrymmet för medborgarna måste helt enkelt
              bli större. Det kan bara ske om offentliga myndigheter får mindre
              att säga till om. Det förutsätter också en politik som innebär
              att alternativ erbjuds medborgarna.
            </seg>
            <seg n="3e7b92a2">
              Vår vision är ett samhälle där människor som är i behov av stöd
              och hjälp av olika skäl i största möjliga utsträckning själva
              styr över stödresurserna. Det gäller i allra högsta grad på kommunal
              nivå.
            </seg>
            <seg n="cfd91ad2">
              Förutsättningarna för människor att välja mellan olika alternativ
              är dels att det finns andra utförare, dels att de har möjligheter
              att göra sina val. Med våra förslag skapar vi utrymme för fler
              att erbjuda bra tjänster samtidigt som medborgarna får möjligheter
              att göra valen.
            </seg>
            <seg n="400d64a4">
              En viktig uppgift i detta sammanhang är att tydliggöra vad som
              är en kommunal respektive statlig uppgift och vems finansieringsansvaret
              är.
            </seg>
            <seg n="b37427d5">
              Herr talman! I dag är det tyvärr så att staten ålägger kommunerna
              uppgifter och sedan inte finansierar dessa fullt ut.
            </seg>
            <seg n="776d6e29">
              Förra året skrev ledande socialdemokratiska företrädare på DN
              Debatt vilket jag även då citerade i debatten: Den som beslutar
              om en utgift ska också betala. Följs inte denna logiska princip
              för samhällsbyggande leder det till ett allvarligt systemfel och
              ekonomisk instabilitet. Tyvärr är det där vi är i dag.
            </seg>
            <seg n="2c147f92">
              Konjunkturinstitutet redovisar i sin rapport för december 2003
              att den genomsnittliga kommunalskatten i år höjdes med 65 öre.
              Nästa år utlovas höjningar med 30 öre, året därefter, alltså 2005,
              med ytterligare 20 öre.
            </seg>
            <seg n="a1505469">
              Konjunkturinstitutet skriver att denna utveckling inte kan fortsätta,
              utan andra åtgärder behövs för att långsiktigt finansiera den
              kommunala verksamheten.
            </seg>
            <seg n="62f74935">
              103 kommuner höjer skatten. Av bland annat den anledningen har
              vi lagt fram förslag som direkt påverkar uppgiftsfördelningen
              mellan den kommunala verksamheten och staten.
            </seg>
            <seg n="76a33d2e">
              Vi anser att det är staten som ska ta det fulla finansieringsansvaret
              för skolan. Därför har vi föreslagit införande av en nationell
              skolpeng. Vi har också lagt fram förslag som innebär att hela
              finansieringsansvaret för stödet till handikappade, LSS, återförs
              till staten. Principen att den som beslutar också ska betala gäller.
            </seg>
            <seg n="733df58a">
              Andra åtgärder som vi vill se genomförda är en skyldighet för
              kommuner att upphandla verksamhet i konkurrens. Ett genomgående
              systemfel är, enligt min mening, att många kommuner fortsätter
              att i stor omfattning driva verksamhet i egen regi. Dessutom får
              inte privata entreprenörer som arbetar med välfärdstjänster verka
              på samma villkor som gäller för offentliga tjänsteproducenter.
            </seg>
            <seg n="3c04a7a1">
              Kommunala bolag bör avvecklas på marknader där privata företag
              konkurrerar eller skulle kunna konkurrera på ett bra sätt. Nuvarande
              regelverk, till exempel lagen om offentlig upphandling, behöver
              skärpas och tillämpningen göras tydligare.
            </seg>
            <seg n="771d7fe4">
              Olika alternativ ger människor möjligheter att välja att välja
              det som passar honom eller henne bäst. Vi har redovisat förslaget
              om skolpeng. Vi har också lagt fram förslag om en äldrepeng. Då
              ges medborgarna den grund de behöver för att kunna göra sina val.
            </seg>
            <seg n="ba2030fe">
              Vi föreslår också att grundavdraget höjs. Det är en åtgärd som
              minskar skatten för många, framför allt låg- och medelinkomsttagare.
              Det påverkar naturligtvis kommunerna, men vi kompenserar dem för
              detta bortfall.
            </seg>
            <seg n="0a53d51f">
              Ett annat stort problem är utjämningssystemet, både mellan kommunerna
              och totalt.
            </seg>
            <seg n="4cad49ef">
              Det är viktigt att det finns förutsättningar att upprätthålla
              en god service i alla delar av landet. Dagens utjämningssystem
              med sina marginaleffekter är direkt skadligt. Det tar bort alla
              incitament för kommunerna att själva påverka sin inkomstsituation.
              Systemet i sin nuvarande utformning straffar kommuner som har
              hög förvärvsfrekvens. Systemet framstår som direkt kontraproduktivt
              eftersom det till exempel missgynnar glesbygdskommuner som lyckats
              vända en negativ befolkningsspiral.
            </seg>
            <seg n="2165144f">
              Nuvarande system framstår för många som direkt konfiskatoriskt.
              De menar att en kommun med mycket bra skattekraft de facto får
              betala enorma summor till utjämningssystemet. Konsekvensen blir
              att de måste höja skatten för att betala sina avgifter. Det ses
              på många håll som ett ingrepp av staten i det kommunala självstyret.
            </seg>
            <seg n="88455250">
              Ett utjämningssystem behövs, men utjämningen måste vara objektiv,
              någorlunda rättvis och innehålla positiva incitament. Den måste
              ske via staten och inte via kommunalskatten.
            </seg>
            <seg n="215bf76a">
              I dag får kommunalt förtroendevalda bära ansvaret eftersom det
              är de som tvingas höja kommunalskatten för att finansiera ett
              system som staten borde bära ansvaret för. Det ser vi inte minst
              här i Helsingforssområdet.
            </seg>
            <seg n="6aa3c114">
              I takt med att tillväxtmotorn Helsingfors nu stannar upp ser
              vi ett nyvaknat intresse även bland vissa socialdemokrater, och
              en förståelse för att man måste göra något åt situationen.
            </seg>
            <seg n="5e729f6e">
              Nu är det till exempel tillåtet även för socialdemokratiska företrädare
              i bland annat Västerås, Eskilstuna och Uppsala att framföra invändningar
              mot nuvarande ordning. När ska Socialdemokraterna i riksdagen
              vakna?
            </seg>
            <seg n="ce957581">
              Nuvarande utveckling främjar inte utvecklingen i Helsingfors.
              Det är en utveckling som också hela landet är direkt beroende
              av. Det som händer här påverkar alla delar av landet. Det är vi
              många som är överens om.
            </seg>
            <seg n="7eea437a">
              Vi föreslår att nuvarande system avskaffas. Skillnaderna mellan
              kommunerna när det gäller exempelvis sociala behov bör kompenseras
              via statsbidrag. Kortsiktigt, i avvaktan på mer genomgripande
              förändringar, föreslår vi en serie förändringar som minskar de
              negativa effekterna av nuvarande system.
            </seg>
            <seg n="ab4f91dd">
              Herr talman! Med anledning av vad jag här, och vi moderater i
              betänkandet, redovisat yrkar jag bifall till reservation 1 under
              punkt 3. Vi står självfallet bakom övriga reservationer, men för
              tids vinnande begränsar jag mitt yrkande till det redovisade.
            </seg>
          </u>
          <note type="speaker" n="3af85e55">
            Anf. 18 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-bd26c7cd81934c90-0" n="1091955b">
            <seg n="968646dd">
              Herr talman! Låt mig inleda med att från Folkpartiets sida yrka
              bifall till reservation 2. Vi står givetvis bakom även våra övriga
              reservationer, men för tids vinnande yrkar vi bifall endast till
              denna.
            </seg>
            <seg n="261da275">
              Kommunernas och landstingens ekonomiska läge är i dag bekymmersamt.
              Enligt Svenska Kommunförbundet kommer två av tre kommuner att
              gå med underskott under 2003, detta trots omfattande besparingar
              och de största skattehöjningarna på 25 år.
            </seg>
            <seg n="ec0e2fd9">
              Många av kommunerna uppvisade för bara några år sedan goda ekonomiska
              resultat och borde egentligen inte uppvisa några röda siffror.
              Det är kommuner som har förutsättningar att gå bra. Andra kommuner
              som under lång tid brottats med minskande befolkning, låg skattekraft
              och ogynnsam åldersstruktur hos kommunens invånare har hamnat
              ur askan i elden. Ett redan utsatt ekonomiskt läge har blivit
              värre.
            </seg>
            <seg n="f2bef201">
              I 109 av landets kommuner kommer medborgarna nästa år att få
              höjda skatter som följd av skattehöjningar i landsting och kommuner.
              På fem år försvinner miljarder från enskilda människor och hushåll.
              Det är en svindlande summa, särskilt om man betänker att hushållens
              konsumtion under de senaste åren i stor utsträckning varit en
              av de viktigaste motorerna när det gäller den svenska ekonomiska
              tillväxten.
            </seg>
            <seg n="9eb4bfc7">
              Trots skattehöjningar och trots omfattande besparingar får alltså
              den genomsnittliga svenska kommunen eller landstinget inte sin
              ekonomi att gå ihop i dag.
            </seg>
            <seg n="e560c35c">
              Kommunerna pekar på kostnadsökningar till följd av statliga reformer
              som inte finansierats fullt ut, till exempel maxtaxan, och att
              kostnaderna bland annat till följd av en åldrande befolkning ökar
              betydligt snabbare än intäkterna.
            </seg>
            <seg n="2fcf8995">
              Det mål som vi har för detta utgiftsområde är att bidragen ska
              skapa goda och likvärdiga villkor för landets kommuner. Efter
              nio års socialdemokratiskt regeringsinnehav är det lätt att konstatera
              att det inte är särskilt gynnsamma villkor för en stor del av
              landets kommuner.
            </seg>
            <seg n="836280b6">
              Oron för att två tredjedelar av landets kommuner inte får sin
              ekonomi att gå ihop trots omfattande besparingar och trots skattehöjningar
              är inte i första hand en oro för diverse kommunalråds och kommunchefers
              nattsömn. Kommuner och landsting är i mycket basen för den svenska
              välfärdspolitiken. Barnomsorg, skola, socialvård, äldreomsorg,
              sjuk- och hälsovård är i huvudsak helt beroende av att kommuner
              och landsting förmår att klara sina uppdrag och finansiera sin
              verksamhet.
            </seg>
            <seg n="1ae01983">
              Redan i dag ser vi hur kommunernas besparingar drabbar enskilda
              personer. Det kan vara allt från mer spektakulära händelser som
              att luciadagens lutfisk uteblir på ett äldreboende till det kanske
              minst lika allvarliga misslyckandet att ordna vård, boende och
              meningsfull daglig sysselsättning för personer som lever med psykiska
              funktionshinder.
            </seg>
            <seg n="33cc0174">
              För oss folkpartister är kommunernas ekonomiska problem och därtill
              hörande svårigheter att klara de uppdrag som de har fått av medborgarna
              inte i första hand en fråga om ekonomiska bidrag eller annan statlig
              verksamhet riktad mot kommuner och landsting. I stället är det
              fråga om att vi måste föra en tillväxtinriktad politik, där vi
              skapar goda villkor för företagare och för företagande och där
              vi får fler människor i arbete och flera som upplever en god löneutveckling,
              en politik där vi tar bort hinder för företagande och där vi också
              slopar tillväxthämmande skatter. Det är på det sättet som vi skapar
              goda och varaktiga ekonomiska förutsättningar för att kommunerna
              och landstingen ska kunna skapa och vidmakthålla en stabil ekonomisk
              utveckling, som de kan ha som en grund för att klara de viktiga
              uppgifter som de har.
            </seg>
            <seg n="ff8933f0">
              Inget kostnadsutjämningssystem och inget inkomstutjämningssystem
              kan ersätta detta, oavsett om det är statligt eller om det är
              kommunalt. Däremot anser vi att kostnadsutjämningssystemet självt
              bör ersättas med något annat. Det är här viktigt att klargöra
              att vi måste ha ett kostnadsutjämningssystem, och skälet till
              detta är att man ska leva under något så när likvärdiga villkor,
              oavsett var i landet man har valt att bo. För detta krävs ett
              utjämningssystem, men frågan är hur detta ska se ut.
            </seg>
            <seg n="05e520fb">
              Redan under föregående riksmöte lade vi från Folkpartiets sida
              fram en motion om att den då sittande utredningen om det kommunala
              utjämningssystemet skulle ges betydligt vidgade direktiv. Kammaren
              avslog denna motion, vilket inte var helt oväntat. Vi kan nu med
              Fidel Castros ord konstatera: Historien har frikänt oss. Knappt
              hade bläcket torkat på underskrifterna under denna utredning förrän
              protesterna kom, från Helsingfors och från stora delar av Norrland.
              De kom från olika partier, i Helsingfors till och med från socialdemokratiskt
              håll. I Norrlandslänen konstaterade man nästan unisont att utjämningssystemet
              inte fungerade.
            </seg>
            <seg n="ec3fb8d8">
              Alla talade om sig själva som förlorare. Kommunminister Lövdén
              tvingas utlova närmare en miljard för att lugna de protester som
              förekom.
            </seg>
            <seg n="79f97508">
              Det här visar att vi borde genomföra en ny och förutsättningslös
              utredning av hela utjämningssystemet. Utredningen borde gå igenom
              om systemet ska vara statligt eller kommunalt. Det är viktigt
              att få till stånd ett utjämningssystem som är enkelt, tydligt
              och rättvisande och som inte är tillväxthämmande. Från Folkpartiets
              sida vill vi också att man ska låta en oberoende utredare titta
              på om det kommunala utjämningssystemet ger de effekter som man
              från början avsett och på vilka eventuella negativa effekter som
              det har för landets kommuner och landsting.
            </seg>
            <seg n="da2be4ca">
              Jag vill avslutningsvis också ta upp de medel för särskilda insatser
              som vissa kommuner och landsting har för hivpreventivt arbete
              i storstadsområdena. Vi vill från Folkpartiets sida att detta
              ska föras över till utgiftsområde 9 Hälsovård, sjukvård och social
              omsorg. Skälet till detta är att det hivpreventiva arbetet är
              långsiktigt och att det är viktigt att man markerar detta. I dag
              fördelas de här pengarna av regioner och landsting. Det är inte
              någon lycklig tingens ordning. Framför allt är det olyckligt att
              landsting och regioner har rollen som både fördelare och mottagare
              av pengarna. Så är fallet både vid fördelningen och därefter vid
              utvärderingen. Detta leder med stor sannolikhet till brister i
              utvärderingen. Det är bättre att landsting och regioner får ansöka
              om pengar på samma sätt som frivilligorganisationer får göra.
            </seg>
            <seg n="a884b4ed">
              Det är i detta sammanhang viktigt att påpeka att man i första
              hand ska låta frivilligorganisationer sköta det hivpreventiva
              arbetet i storstadsområdena.
            </seg>
            <seg n="41e01fa5">
              Jag yrkar än en gång bifall till reservation 2.
            </seg>
          </u>
          <note type="speaker" n="7730fd23">
            Anf. 19 OLLE SANDAHL (kd):
          </note>
          <u who="olle_sandahl_609b73" xml:id="i-63e8e3be7010c1e2-1" n="411c344b">
            <seg n="10f02beb">
              Herr talman! Sparbeting, sänkta ambitioner och skattehöjningar
              präglar verkligheten i kommuner och landsting. De snäva ekonomiska
              ramarna sätter gränser för vad kommuner och landsting kan utföra
              av välfärdsuppdraget, om de samtidigt ska ha en ekonomi i balans.
              Därför tvingas minst ett fyrtiotal kommuner och landsting att
              höja skatten 2004 för att skatteekvationen ska gå ihop. Trots
              de största skattehöjningarna på 25 år kommer den kommunala sektorn
              att ge underskott i år på omkring 8 miljarder kronor. För landstingens
              del blir det tolfte året i rad med underskott. Läget är med undantag
              för något år detsamma för kommunerna.
            </seg>
            <seg n="acc64a57">
              Fattigdomen i kommunerna har nu gått så långt att den bokstavligt
              talat drabbar brödfödan för dem som lever i kommunalt hägn. Vi
              minns den skånske gentleman som nyligen framträdde i medierna
              för att han inte längre får sitt frukostägg. I hela sitt långa
              liv hade han spisat sitt frukostägg med sylta på en skiva sursött
              bröd. Nu, i nådens år 2003, blev det slut med sådana extravaganser.
              Nu i Socialdemokraternas Sverige drog den kommunala beslutsfattaren
              in hans ägg. Nu räckte inte pengarna.
            </seg>
            <seg n="4d46dd15">
              Javisst, en tillfällighet, en anekdot, tänker någon ett enstaka
              galet tjänstemannabeslut. Men icke så: Snart kom nästa besked.
              Lutfisken blev för dyr, och de som är hänvisade till kommunal
              mat i Gnesta får vackert hålla till godo med en lucialunch utan
              lutfisk.
            </seg>
            <seg n="10b89f01">
              Händelserna är exempel i ett mönster av otillräcklighet. Vi vet
              genom vetenskapliga studier att undernäringen bland de äldrevårdsboende
              är utbredd i Sverige. Denna fattigdom går längre än till bara
              maten, vilket skulle ha varit illa nog. Den står också för en
              mänsklig fattigdom, för brister i respekt för den enskilda människans
              behov och önskningar. Detta är ett mönster som frodas i verksamheter
              som lider av resursknapphet. Resurser har saknats för att rekrytera
              och utveckla tillräckliga kompetenser i den kommunala sektorn.
              Kompetensutveckling har kostat för mycket och har fått skjutas
              på en oviss framtid.
            </seg>
            <seg n="e154542e">
              Herr talman! Detta är Sveriges riksdag och ingen cirkus. Det
              som vi talar om nu är inte på låtsas utan på riktigt. Vänner socialdemokrater
              och vänner samarbetspartister! Vak upp! Så här kan vi inte ha
              det. Det här duger inte.
            </seg>
            <seg n="e8424710">
              I går var jag på en julkonsert. Där framträdde Mimmi, sju år.
              Hon hade bilden klar för sig. Hon sjöng: Räck mig en hand när
              det mörknar, jag behöver så väl en hand.
            </seg>
            <seg n="5635126e">
              Demografin, sjuktalen och sjukvårdens allt större möjligheter
              visar entydigt att det inte hjälper att blunda och vänta, inte
              ens om vi blundar aldrig så länge. Tvärtom: Det kommer att bli
              alltfler äldre per arbetande svensk. Alltfler äldre betyder alltfler
              som vill äta ägg och lutfisk och som dessutom kommer att behöva
              vård och omsorg.
            </seg>
            <seg n="e90e47ec">
              Trots dagens dystra bild av kommunal fattigdom, som inte bara
              jag talar om, talar Ekonomistyrningsverket om innevarande tid
              som det gyllene decenniet. Detta är bakgrunden till vad vi har
              att vänta.
            </seg>
            <seg n="8f9302ed">
              Jag har belyst fattigdomen med ett par kända exempel från äldrevården.
              Vi vet att besparingskniven skär friskt också i andra verksamheter
              inom skolans specialresurser, inom förskolan med större grupper
              och så vidare, med de följder som detta har. De som behandlas
              illa är våra morsor och deras pappor, våra släktingar och våra
              vänner, våra barn och våra medmänniskor.
            </seg>
            <seg n="30ae40b4">
              Vi kristdemokrater inser att det behövs ett akut tillskott till
              den kommunala ekonomin för att förbättra äldreomsorg och sjukvård.
              Det behövs resurser för rekrytering och kompetensutveckling genom
              ökat statligt stöd. Det har också regeringen klokt nog insett
              i årets proposition. Men vi menar att det fordras ytterligare
              ett antal miljarder i akutskedet. Därför har vi i vårt budgetförslag,
              som riksdagen nyligen röstat bort, en ökning med 3,8 miljarder
              kronor i generella bidrag under de kommande tre åren och dessutom
              4,6 miljarder i en satsning för att korta sjukvårdsköerna.
            </seg>
            <seg n="8d6a7f65">
              På längre sikt är lösningen att den kommunala försörjningsbasen
              ökar. Nu är utvecklingen den motsatta. Försörjningsbasen minskar.
              1996 hade kommunerna 60 % av sina inkomster från skatter. 1999
              var andelen 58 %. Landstingen visade en ännu tydligare försvagning.
              Den långsiktigt hållbara finansieringsgrunden är inte allt större
              statsbidrag. Statsbidrag har visat sig vara en osäker inkomstkälla
              för kommunerna. Enligt Kommunförbundet motsvarar indragningarna
              16 miljarder kronor mellan 1993 och 2002.
            </seg>
            <seg n="ad36d1e3">
              En politik som leder till expansiv ekonomi skulle vara det avgörande
              statliga bidraget till kommunsektorn. Då får sektorn sin egen
              trygga långsiktiga skattebas. Utan tillväxt finns bara nedskärningar
              att fördela. Här finns många olika insatser att föreslå, och det
              gör vi i våra motioner över hela fältet av utgiftsområden. Det
              handlar om utbildning, forskning, regelverket för företag, skatter,
              jämställdhet, kommunikationer, rehabiliteringsinsatser med mera.
            </seg>
            <seg n="c013ed29">
              Vi brukar tala om Finland. Vi brukar sällan tala om Danmark.
              Men utvecklingen i Danmark bär också syn för sägen. 1970 var BNP
              i Danmark per capita 50 000 kr lägre än i Sverige. Nu är det tvärtom:
              Dansken har 50 000 kr mer än svensken. Hur jag än räknar kan jag
              inte komma fram till annat än att om vår tillväxt efter 1970 hade
              varit som Danmarks så skulle den kommunala sektorn haft i runda
              tal 300 miljarder mer att fördela och arbeta med. Det är pengar
              som skulle ha räckt till ganska mycket.
            </seg>
            <seg n="c0fcc8c5">
              Bland våra förslag till breddad kommunal bas kan jag nämna att
              vi vill byta ut fastighetsskatten mot en kommunal självkostnadsavgift.
              Den kommunala välfärden, självstyrelsen och finansieringsprincipen
              måste befästas. Vi vill se mer av generella stöd och mindre av
              specialdestinerade bidrag.
            </seg>
            <seg n="668a6dca">
              Herr talman! Efter ett kort studium av nutidshistorien inses
              lätt behovet av en komplettering av målen också inom det här utgiftsområdet.
              Vi vill tillföra några ord så att lydelsen blir: att utifrån subsidiaritetsprincipen,
              med beaktande av principen om kommunalt självstyre samt en konsekvent
              tillämpning av finansieringsprincipen, skapa goda och likvärdiga
              förutsättningar för kommuner och landsting att uppnå de nationella
              målen inom olika verksamheter.
            </seg>
            <seg n="53553aad">
              Med detta vill jag yrka bifall till reservation nr 11 under punkt
              10, men säger som seden bjuder att jag naturligtvis står bakom
              samtliga våra reservationer men avstår från fler yrkanden för
              tids vinnande.
            </seg>
          </u>
          <note type="speaker" n="9f1d8c16">
            Anf. 20 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-f966ae6aa2a19b74-0" n="a2980b41">
            <seg n="e5c5b186">
              Herr talman! Ingen vill leva på bidrag, ingen vill vara beroende
              av andra, och ingen vill förlora sitt självbestämmande. Redan
              av rubriken på den här punkten kan vi konstatera att det knappast
              finns en positiv anklang. Den lyder nämligen Allmänna bidrag till
              kommuner .
            </seg>
            <seg n="bb17cd58">
              Ingen som är ekonomiskt beroende är fri. Ingen kommun är därmed
              fri, fri att ta beslut som gör kommunen bättre för befolkningen,
              fri att fullt ut ta ansvar för kommunens handlande och fri att
              utifrån egna förutsättningar skapa tillväxt i kommunen.
            </seg>
            <seg n="1436d3b7">
              I dag är våra kommunföreträdare satta under förmyndare. Få är
              de som kan känna frihet och fullt ut leva ut sin kreativitet och
              vidareutveckla kommunen med tillväxt som följd.
            </seg>
            <seg n="0fbcaa0c">
              De fria kommuner som ändå finns är de traditionella tillväxtkommunerna.
              Det är kommunerna där högskolan eller universitetet finns. Det
              är ofta kommuner med närhet till storstaden. Det här visar att
              de sociala och geografiska klyftorna är betydande i dag.
            </seg>
            <seg n="cd7c2e53">
              Det som hämmar tillväxten i de flesta av våra kommuner är alltför
              ofta statens detaljstyrning. Statens vilja att ständigt peta i
              saker som våra folkvalda på lokal nivå kan hantera bättre är alltså
              tillväxthämmande.
            </seg>
            <seg n="2414a4dc">
              Centerpartiet har i sin motion visat vägen för nytänkande, ett
              nytänkande som vänder på begreppen. Det är på den lokala nivån
              som man kan klara den grundläggande servicen. Det är den lokala
              nivån som har de bästa förutsättningarna att se och klara av vilka
              krav som ställs för att lokalt kunna stimulera tillväxt. Det är
              därför vi i Centerpartiet är så tydliga med att det kommunala
              självstyret ska ges en reell innebörd. De signaler som i dag kommer
              från Kommun- och Landstings-Sverige är klart och tydligt inte
              signaler från en frisk organisation. Det är signaler från en organisation
              som lider av akut ohälsa.
            </seg>
            <seg n="da264c86">
              Den ekonomiska situationen i landets kommuner är oroväckande.
              Det visar förhållandet att två av tre kommuner kommer att uppvisa
              ett negativt resultat för innevarande år. Det innebär att endast
              33 % klarar de basala krav som ställs i balanskravet, alltså ett
              krav som är ett mått på en ekonomi där kommunallagens krav om
              en god ekonomisk hushållning uppfylls. Nu kan man ju naturligtvis
              ändra på kraven för att nå målen, men det förbättrar inte ekonomin
              det döljer endast det systemfel som ändå finns i dag.
            </seg>
            <seg n="48b441b0">
              I 103 kommuner höjs den kommunala skatten. Snittet på höjningen
              är 32 öre. Till det ska läggas fjolårets höjning på 67 öre. Det
              innebär alltså att vi under de här två åren har haft den största
              höjningen av skatten på decennier.
            </seg>
            <seg n="522576dd">
              Det samlade underskottet i kommunerna kommer att öka successivt
              från 1 miljard till 12 miljarder under en treårsperiod. Enligt
              Kommunförbundet beror det här främst på ofinansierade statliga
              beslut. Det är LSS-reformen och maxtaxereformen som nämns som
              de viktigaste orsakerna. Enligt Kommunförbundet härrör två tredjedelar
              av den volymmässiga kostnadsökningen från reformer och en tredjedel
              från den demografiska utvecklingen.
            </seg>
            <seg n="8d4d90d4">
              Urholkningen av statsbidragen är dessutom mer en vana än tillfälligheter.
              Under perioden 19932004 var indragningarna 2 miljarder större
              än tillskotten. Underskottet fördjupas naturligtvis ytterligare
              i och med att statsbidragen är nominella. Reellt sett har statsbidragen
              minskat med 13 miljarder under perioden 19932004. Med andra ord:
              Finansieringsprincipen framstår mycket tydligt som en papperstiger.
            </seg>
            <seg n="66167bd8">
              Det är alltså inte lätt att vara kommunalpolitiker i dag. Med
              den utveckling vi nu har är frågan berättigad om vi över huvud
              taget får några människor som vill vara kommunalpolitiker i framtiden.
              Den utveckling vi har med en toppstyrd kommunal politik är alltså
              ett direkt hot mot en livskraftig demokrati.
            </seg>
            <seg n="9522eb46">
              Centerpartiets modell är därför ett steg i riktning mot att vitalisera
              det kommunala arbetet såväl demokratiskt som ekonomiskt. I stället
              för att ta in de kommunala skattemedlen och sedan med pekpinnar
              sända dem tillbaka i en reducerad form efter avräkning av transfereringskostnader
              låter vi kommunerna själva ta hand om penningpåsen. Det är en
              åtgärd som direkt stärker det kommunala självstyret, direkt stärker
              den lokala nivåns möjlighet att skapa tillväxt och direkt stärker
              kommunalpolitikern i dennes roll som det naturliga navet i kommunens
              tillväxt. Givetvis kan kommunalpolitiker också kritiseras i den
              här modellen, men då sker det på grund av åtgärder som också kommunpolitikern
              direkt har ansvar för och direkt har kunnat påverka.
            </seg>
            <seg n="075849bc">
              Centerpartiets modell tydliggör nämligen den basala inriktning
              som alla säger sig stå bakom med ord men alltför få lever upp
              till, allra minst Socialdemokraterna med sina stödpartier, nämligen
              att ansvar och pengar ska hänga ihop.
            </seg>
            <seg n="b68bbf78">
              En enkel fråga i det här sammanhanget är tveklöst skatteutjämningssystemet.
              Här behövs en reell och rejäl översyn. Under de senaste åren har
              de olika systemen avlöst varandra. Ett nytt system har införts
              innan övergångsreglerna från det gamla systemet införts. Man kan
              alltså med fog säga att ett provisorium har avlöst ett annat provisorium.
              Nu senast har det förslag som lagts fram överprövats av kommunministern,
              som föreslagit särlösningar som redan innan beslut tagits om det
              senaste utjämningsförslaget underminerar förslaget.
            </seg>
            <seg n="2bcd2039">
              Det är alltså dags att göra någonting radikalt. Centerpartiets
              förslag bidrar till att mildra behovet av utjämning genom att
              skattebasen förstärks. Men det räcker givetvis inte utan något
              mer måste till. Hur det ska se ut bör ses över så att ett långsiktigt
              hållbart system införs.
            </seg>
            <seg n="3c18cd7a">
              Jag är medveten om att det inte är lätt. Men nu finns det verkligen
              förutsättningar att finna en bred lösning på problemet. Efter
              Lövdéns utspel visade det sig att det trots allt finns en grundsyn
              att tillväxt inte ska missgynnas av systemet. Det underliga är
              att Lövdén inte ser sitt agerande på det viset.
            </seg>
            <seg n="7d58d99e">
              I stället inför han ytterligare ett bidrag som ytterligare hämmar
              självstyret och ytterligare fördjupar krånglet i systemet. Detta
              görs i ett skatteutjämningssystem som ännu inte är infört. Det
              visar verkligen att förenklingar behövs.
            </seg>
            <seg n="63874eb7">
              Centerpartiets förslag är att en bred politisk översyn görs av
              skatteutjämningssystemet i syfte dels att stärka den kommunala
              ekonomin på ett solidariskt sätt, dels att stärka det kommunala
              självstyret. Det innebär en frysning av nuvarande system och att
              staten kortsiktigt går in och under kommande år satsar 3,2 miljarder
              så att vi får tid på oss att diskutera fram en lösning som är
              långsiktigt hållbar.
            </seg>
            <seg n="27d24d25">
              Jag har förhoppning om att partierna lyssnar på uppropet. Det
              är inte genom motsättning mellan olika bygder som vi skapar tillväxt.
              Det är genom samverkan och samförstånd som vi skapar tillväxt.
              Nuvarande skatteutjämningssystem behöver alltså ändras i grunden.
            </seg>
            <seg n="7830c451">
              Herr talman! Landstingen hamnar ofta i bakgrunden i samband med
              den här debatten. Även landstingen är kommuner och får väl kanske
              inräknas i den debatt vi för. Jag vill ändå fälla några kommentarer.
            </seg>
            <seg n="03689b53">
              Det är med stor förvåning man kan beskåda de desperata och totalt
              visionslösa akuta besparingar som i dag sker på många håll inom
              landstingssektorn. Det är dags att sätta sig ned och skapa visionen
              för den framtida vårdstrukturen.
            </seg>
            <seg n="33a0b189">
              Det är inte rimligt att ständigt karva i befintliga strukturer
              och in absurdum bevara dem på bekostnad av en bra vård för dem
              som behöver det. I dag sker besparingar till stor del utifrån
              systemet och inte utifrån befolkningens behov av vård.
            </seg>
            <seg n="feda76dd">
              Det kräver i sig en särskild debatt. Det är kanske inte rätta
              tillfället för det. Jag vill ändock belysa det. Det är inte bra
              det som i dag sker ute i våra landsting.
            </seg>
            <seg n="f829cb60">
              Herr talman! Centerpartiets förslag är ett steg för att uppnå
              tillväxt. En god kommunal service är en förutsättning för att
              uppnå tillväxt i samhället i stort. De reservationer som Centerpartiet
              har är var och en ett steg för att såväl uppnå tillväxt som lägga
              grunden för ett kommunalt självstyre.
            </seg>
            <seg n="6306627b">
              Jag biträder därför alla reservationer som vi lagt fram. Men
              jag yrkar för tids vinnande bifall endast till reservation 7 under
              punkt 6 samt 11 under punkt 10.
            </seg>
          </u>
          <note type="speaker" n="d16f164b">
            Anf. 21 SONIA KARLSSON (s):
          </note>
          <u who="sonia_karlsson_85d723" xml:id="i-e23feaac4901ec73-0" n="4a36ac8a">
            <seg n="044b1d5f">
              Herr talman! Allra först vill jag säga något till Tomas Högström
              som sade att det var så eländigt. Äldre får vänta, lasarett läggs
              ned och det är vårdköer. Det blir inte bättre av att Moderaterna
              föreslår 4 400 miljoner kronor mindre än regeringen för nästa
              år.
            </seg>
            <seg n="ed90cb22">
              Olle Sandahl var bekymrad över att vi inte hade tillräckligt
              med pengar. Det som borde bekymra Olle Sandahl är att alla de
              borgerliga kollegerna i oppositionen föreslår ca 3 miljarder kronor
              mindre än vad regeringen har i sitt förslag.
            </seg>
            <seg n="9412e54c">
              Jag vill börja med att yrka bifall till finansutskottets förslag
              och avslag på reservationerna.
            </seg>
            <seg n="d8003536">
              Det är våra kommuner som står för välfärdens vardagsarbete. Skolan,
              sjukvården, äldreomsorgen och barnomsorgen är välfärdens fyra
              grundstenar. Sveriges kommuner ger en service till sina medborgare
              som på många sätt är unik genom sin kvalitet, genom sin omfattning
              och genom sin mångsidighet. Det är mycket mot vad som har sagts
              här i dag.
            </seg>
            <seg n="4c80253c">
              För att något balansera de negativa synpunkter som kommit fram
              hittills i debatten vill jag påminna om att man i flera av Europas
              nya demokratier ser på Sverige som ett föredöme när det gäller
              lokal demokrati och kommunal självstyrelse. Och visst är det sant
              att Sveriges kommuner står sig väl om vi jämför med kommuner i
              de flesta andra länder. Svenska kommuner har starkare självstyrelse,
              tar större ansvar och de ger som regel också sina medborgare en
              mycket bättre service. Den svenska kommunsektorn har också internationellt
              sett en mycket hög andel egenfinansiering till följd av en långtgående
              beskattningsrätt.
            </seg>
            <seg n="222f7166">
              Det är oerhört viktigt för medborgarna att skolan, vården och
              omsorgen är den bästa, att de kan känna sig trygga för sina barn
              i skolan och för sina äldre när de blir gamla och svaga. Landets
              kommuner och landsting har dock mycket olika förutsättningar att
              kunna bereda sina medborgare en bra regional service. För att
              alla invånare i Sverige ska kunna få en bra skola, vård och omsorg
              behövs en rättvis fördelning av landets tillväxt. Det kommunala
              utjämningssystemet är därför en förutsättning för reell självstyrelse
              i landets alla kommuner.
            </seg>
            <seg n="f8c82526">
              Kommunsektorns finanser förbättrades under de sista åren på 1990-talet,
              och denna positiva utveckling fortsatte även under de första åren
              på 2000-talet. Även Kommunförbundet hänvisar i sin rapport till
              de goda åren 2000 och 2001. De förbättrade kommunala finanserna
              var främst ett resultat av en god tillväxt, en ökad sysselsättning
              och statliga resurstillskott, som förstärkte inkomsterna och minskade
              kommunernas kostnader för arbetsmarknadspolitiken och socialbidragen.
            </seg>
            <seg n="8e64c0d3">
              Det var först under förra året som effekterna av lågkonjunkturen
              på allvar försämrade de kommunala finanserna med ett underskott
              för hela sektorn på omkring 4,5 miljarder kronor. Det är inte
              en lågkonjunktur som bara finns i Sverige. Det har varit lågkonjunktur
              i USA och också i hela Europa. Resultatförsämringen var i korthet
              ett resultat av att inkomsterna försvagades, vilket innebar lägre
              skatteintäkter, samtidigt som kostnaderna ökade i samma takt som
              under tidigare år.
            </seg>
            <seg n="0ed02529">
              Mot bakgrund av den försämrade samhällsekonomiska utvecklingen
              har den så kallade 200-kronan och den generella delen av det tillfälliga
              sysselsättningsstödet förlängts till och med 2004. Det är något
              som de borgerliga partierna hela tiden har varit emot.
            </seg>
            <seg n="656650a4">
              För att förbättra välfärdens centrala delar, vård, skola och
              omsorg föreslår regeringen att det tillfälliga sysselsättningsstödet
              förstärks med 400 miljoner från 2004. Från och med 2005 höjs det
              generella statsbidraget med 4,7 miljarder kronor. Det motsvarar
              den generella delen av sysselsättningsstödet, inklusive utökningen
              med 400 miljoner, samt kommunernas inkomster från den så kallade
              200-kronan. Förändringen innebär att dessa båda stöd permanentas.
              De kommer i fortsättningen att ges i form av generellt statsbidrag.
            </seg>
            <seg n="2a77a485">
              Med anledning av den nationella handlingsplanen för vården höjs
              det generella statsbidraget med 1 miljard kronor 2004. Handlingsplanen
              har därmed sammantaget höjt nivån på det generella statsbidraget
              med 3 943 miljoner kronor.
            </seg>
            <seg n="24317a29">
              För bidrag till särskilda insatser i vissa kommuner och landsting
              föreslås ett ramanslag på 570 miljoner kronor. Syftet med anslaget
              är bland annat att bistå kommuner och landsting som på grund av
              speciella omständigheter hamnat i en särskilt svår situation.
            </seg>
            <seg n="bb6fcba0">
              Delar av anslaget används även för andra ändamål. Regeringen
              räknar med att 2004 använda 100 miljoner kronor för omställningsbidrag
              till landsting med befolkningsminskning.
            </seg>
            <seg n="998ee219">
              Stöd kommer även att utgå med 150 miljoner kronor till kommuner
              med kraftig befolkningsminskning.
            </seg>
            <seg n="94ab3df5">
              Från 2004 inrättas också ett nytt anslag för utjämning av LSS-kostnader
              mellan kommuner.
            </seg>
            <seg n="8d4993ce">
              Herr talman! Moderaterna föreslår som vanligt kraftiga skattesänkningar.
              Trots att Tomas Högström säger att kommunerna kompenseras för
              skattebortfallet så blir ändå nettoeffekten för kommunerna att
              de förlorar 4 000 miljoner kronor. Det blir inte bättre av att
              Moderaterna säger nej till de 400 miljoner kronorna i förstärkt
              sysselsättningsstöd. Utskottet tvingas konstatera att Moderaternas
              förslag både försämrar kommunsektorns redan ansträngda ekonomi
              och gör det svårare för kommunerna att bedriva en bra verksamhet.
              Utskottet avvisar bestämt en sådan negativ politik.
            </seg>
            <seg n="2281cfce">
              Även Folkpartiets förslag innebär minskade resurser till kommunerna.
              Med en krystad hänvisning till bland annat kommunal skatteplanering
              föreslår Folkpartiet en minskning av statsbidraget till kommunerna
              med 2 400 miljoner kronor. Utskottet delar inte Folkpartiets syn
              på kommunala koncerner och anser att den minskning som föreslås
              är oacceptabel och försämrar kommunernas redan ansträngda ekonomi.
            </seg>
            <seg n="bbb9bc71">
              Det är dags för Gunnar Nordmark att ge besked om hur Folkpartiet
              tänker minska statsbidraget. Ska ni dra in de 2 400 miljoner kronorna
              från alla kommuner, oavsett om de har sådana koncernbildningar
              eller ej?
            </seg>
            <seg n="21591feb">
              Folkpartiet drar även ned anslaget för särskilda insatser med
              470 miljoner kronor. Här påstår man att bidragen till kommuner
              och landsting med en befolkningsminskning inte är befogade. Men
              verkligheten är att de regionala klyftorna ökar om anslaget tas
              bort. Det tillfälliga omställningsstödet behövs för att de drabbade
              kommunerna ska kunna ställa om och anpassa sina verksamheter till
              en minskande befolkning. Utskottet avvisar denna neddragning.
              Jag tycker att det är sorgligt att Folkpartiet blundar för behoven.
            </seg>
            <seg n="2a6cbdeb">
              Även Centerpartiets förslag innebär mindre pengar till kommunerna.
              Centern säger nej till ett anslag för personalförstärkningar i
              skola och fritidshem på 3 500 miljoner kronor. I stället föreslås
              en skolsatsning på 3 000 miljoner kronor. Detta minskar kommunernas
              resurser med 500 miljoner kronor. Dessutom vill Centern minska
              det generella statsbidraget med 2 000 miljoner kronor med hänvisning
              till att deras politik kommer att leda till betydligt lägre kostnader
              för socialbidrag. Tyvärr är detta tomma och fromma förhoppningar.
              Utskottet avvisar förslaget.
            </seg>
            <seg n="b4db95ba">
              Även i år finns det fyra reservationer som handlar om utjämningssystemet.
              Det spretar alltså precis som vanligt åt olika håll. Det kan ju
              synas lite egendomligt eftersom den alldeles nyss avslutade utredningen
              om utjämningssystemet uppvisade en stor samsyn i de flesta frågorna.
              Det fanns en bred politisk majoritet för ett långtgående kostnads-
              och inkomstutjämningssystem. Det var, som vanligt skulle jag vilja
              säga, bara Moderaterna som mälde ut sig. Av detta märks föga i
              reservationerna.
            </seg>
            <seg n="0d66fd73">
              Jag vill särskilt fråga Gunnar Nordmark från Folkpartiet och
              Olle Sandahl från Kristdemokraterna om ni i likhet med era partikamrater
              i Utjämningskommittén står bakom principerna om ett långtgående
              kostnads- och inkomstutjämningssystem.
            </seg>
            <seg n="16d694b3">
              Dessutom undrar jag hur Jörgen Johansson och Centern tänkt sig
              att finansiera sitt nyligen presenterade förslag som kostar 6
              miljarder kronor. Offrar Centern landsbygdens överlevnad till
              förmån för att få moderaterna i Helsingfors på bättre humör?
            </seg>
            <seg n="443f649a">
              Utskottet anser för sin del att beredningen av utredningens förslag
              bör få avslutas. Det är nu ute på remiss samt föremål för en bred
              debatt. Utskottet vill inte heller föregripa regeringens förslag.
            </seg>
            <seg n="796b4925">
              Däremot konstaterar utskottet, som många gånger tidigare, att
              det finns en stor skillnad mellan landets kommuner och landsting
              när det gäller förutsättningarna att kunna erbjuda sina medborgare
              en god service. Skillnaderna är stora vad avser både skattekraft
              och andra faktorer, till exempel befolkningssammansättning. Utjämningssystemet
              behövs för att ge kommuner och landsting lika förutsättningar
              att skapa välfärd för sina medborgare.
            </seg>
            <seg n="c9bae601">
              Det finns ett antal motioner angående balanskravet för kommuner
              och landsting. Inom Regeringskansliet pågår för närvarande beredningen
              av en proposition om förändringar av balanskravet som väntas överlämnas
              till riksdagen inom kort. Utskottet anser att regeringens förslag
              bör avvaktas.
            </seg>
            <seg n="d71a7c63">
              Sedan finns det reservationer om konkurrensneutralitet, om finansieringsprincipen
              och om eget val. Detta är gamla bekanta som vi behandlade så sent
              som i våras. Utskottet har inte funnit anledning att ändra sina
              tidigare ställningstaganden.
            </seg>
            <seg n="72cb3039">
              Låt mig bara säga några ord om detta med eget val. Det är ju
              så att kommunerna redan i dag kan införa system för valfrihet
              inom många områden, till exempel hemtjänst, äldreomsorg och barnomsorg.
              Hur den enskilda kommunen väljer att organisera sin verksamhet
              inom de ramar som ges av de nationella målen och kvalitetskraven
              faller enligt utskottets mening inom den kommunala självstyrelsen.
            </seg>
            <seg n="9b92fa24">
              Här måste jag konstatera att reservanterna, som så ofta talar
              om vikten av kommunal självstyrelse, alltid glömmer bort detta
              när det handlar om kommunala bolag eller som här om hur kommunerna
              ska organisera sin verksamhet. Ska vi ha kommunal självstyrelse
              bara när reservanterna vill?
            </seg>
          </u>
          <note n="2c70c983">
            Herr talman! Jag yrkar bifall till finansutskottets förslag och
            avslag på reservationerna.
          </note>
          <note type="speaker" n="07106aba">
            Anf. 22 TOMAS HÖGSTRÖM (m) replik:
          </note>
          <u who="tomas_hogstrom_930587" xml:id="i-380718ab86474d95-1" n="29978b4e">
            <seg n="35a6b120">
              Herr talman! Efter att ha lyssnat på Sonia Karlsson måste jag
              konstatera att nu lämnar majoriteten besked om vilken politik
              som ska föras och vilka åtgärder som de anser är nödvändiga för
              att komma till rätta med den eländiga situationen i landets landsting
              och kommuner. Gör de det då? Nej, det gör de inte. Det besked
              vi fick från Sonia Karlsson, såsom varande majoritetens talesman
              och representerande Socialdemokraterna, var: Vi kör som vanligt.
            </seg>
            <seg n="acabd944">
              Men det är ju just det som är problemet. Problemet är att man
              inte är beredd att genomföra de förändringar som är nödvändiga.
              Det är det vi har redovisat med vårt förslag som innehåller genomgripande
              förändringar i syfte att vända en utveckling som, vilket jag också
              redovisade i mitt anförande, Konjunkturinstitutet beskriver som
              en utveckling som inte kan fortsätta, utan det behövs andra åtgärder
              för att långsiktigt finansiera den kommunala verksamheten.
            </seg>
            <seg n="4e86a3c5">
              Det är utgångspunkten för våra förslag. Konjunkturinstitutet
              efterlyser förslag från Socialdemokraterna för att komma till
              rätta med detta. Men vad händer? Ingenting! Dessutom ägnar sig
              Sonia Karlsson naturligtvis åt att ta de politiska genvägarna
              i samband med den sifferexercis hon redovisade.
            </seg>
            <seg n="f699f557">
              Vår politik innehåller genomgripande förslag på förändringar
              av ansvarsfördelningen mellan medborgare, kommuner och staten.
              Vår politik skapar också förutsättningar för lägre kostnadsnivåer
              i kommunerna och en högre effektivitet. Vi tillgodoser väl kravet
              enligt finansieringsprincipen, bland annat när det gäller vår
              höjning av grundavdraget.
            </seg>
          </u>
          <note type="speaker" n="34234bb2">
            Anf. 23 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-1" n="4a36ac8a">
            <seg n="f33a336c">
              Herr talman! Jag kan förstå att Tomas Högström säger att det
              bara är sifferexercis. Det är inte så roligt att stå här och prata
              om hur eländigt det är i kommunerna och att de behöver mer pengar,
              och sedan själv dra ned med minst 4 400 miljoner nästa år. Där
              tror jag att Tomas Högström har uppenbara problem.
            </seg>
            <seg n="7c4dddb2">
              Klockan halv ett i dag har Ansvarsutredningen sin första presskonferens.
              Ansvarsutredningen ska titta på hur ansvarsfördelningen ser ut
              mellan kommuner, landsting och stat. Jag tycker att det ska bli
              intressant att se hur långt de har kommit i sina bedömningar.
            </seg>
            <seg n="c9ec1f51">
              Nu har vi haft problem med en lågkonjunktur under en längre tid.
              Den har gjort att skatteintäkterna har minskat, och det känns
              direkt i kommuners och landstings ekonomier eftersom de till stor
              del bärs upp av skatteintäkter. Det är också därför som vi tillför
              mer pengar till kommunerna. Nästa år permanentar vi statsbidraget
              på 4,7 miljarder kronor till det tillfälliga sysselsättningsstödet.
              Det har alla borgerliga partier hela tiden varit emot. Det är
              faktiskt Tomas Högström som är svaret skyldig.
            </seg>
          </u>
          <note type="speaker" n="41309152">
            Anf. 24 TOMAS HÖGSTRÖM (m) replik:
          </note>
          <u who="tomas_hogstrom_930587" xml:id="i-380718ab86474d95-2" n="29978b4e">
            <seg n="d0c63181">
              Herr talman! Låt mig börja med att konstatera att Kommunförbundet
              har redovisat att de reformer som den socialdemokratiska majoriteten
              har genomdrivit konsekvent har varit underfinansierade. Snacka
              om att kasta sten i glashus, Sonia Karlsson. Ett exempel på detta
              är maxtaxan. Där har vi en underfinansierad reform där ni har
              skickat räkningen till kommunerna. Jag tycker att du ska vara
              ganska försiktig i dina jämförelser.
            </seg>
            <seg n="ba86c631">
              Men det är naturligtvis alldeles riktigt att vi får effekter
              av de förslag vi redovisar. Vi redovisar genomgående genomgripande
              förslag till förändringar. De konsekvenserna kan i vissa sammanhang
              vara ganska svåra att överblicka, och dit hör till exempel införandet
              av en nationell skolpeng och en äldrepeng. Det här kommer naturligtvis
              att påverka kommunernas verksamhet. Det gäller också till exempel
              större krav på konkurrensupphandling och effektivitet. Sammantaget
              kommer det här naturligtvis att påverka den kommunala verksamheten,
              men det blir bättre för medborgarna.
            </seg>
          </u>
          <note type="speaker" n="bb7b1f7c">
            Anf. 25 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-2" n="4a36ac8a">
            <seg n="dfb536f0">
              Herr talman! Maxtaxan var finansierad från början med 5 miljarder
              plus 500 miljoner per år som kvalitetspengar. Sedan blir kanske
              kommunerna och regeringen inte på öret helt överens om kostnaden.
              Det är därför vi har den här finansieringsprincipen att representanter
              för stat, kommuner och landsting varje år diskuterar om man ska
              ha mer eller mindre pengar. Den diskussionen pågår varje år, och
              maxtaxan är finansierad.
            </seg>
            <seg n="091242b6">
              Jag kan hålla med om att det skulle bli en väldigt stor förändring
              om Moderaternas politik, med nationell skolpeng, äldrepeng, sjukvårdspeng
              och alla pengar som medborgarna skulle gå omkring med, skulle
              genomföras och om all verksamhet som inte är myndighetsutövning
              sedan skulle ut på upphandling utan att kommunerna kan säga emot
              det. Men jag bedömer inte att det blir bättre för kommuninvånarna.
              Det blir det verkligen inte. Detta skulle göra att den kommunala
              självstyrelsen inte ens skulle finnas i verkligheten, för det
              skulle inte finnas mycket kvar att styra över om Moderaternas
              politik skulle få genomslag. Det är något som är säkert.
            </seg>
          </u>
          <note type="speaker" n="4f62118c">
            Anf. 26 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-f966ae6aa2a19b74-1" n="a2980b41">
            <seg n="ac9fff9f">
              Herr talman! Jag konstaterar att vi lever i olika världar. Frågan
              är om det är kartan eller terrängen som gäller. Kommunförbundet
              går ut och säger att det är ett underskott på 2 miljarder under
              de kommande två åren. Samtidigt säger majoritetens representant
              att vi tillför nya pengar. Någonting är uppenbarligen fel, och
              frågan är vem som har tolkningsföreträdet i det här sammanhanget.
            </seg>
            <seg n="8049ca72">
              Det sades att Centerpartiet vill ta bort pengar från kommunerna
              och att det är tomma och fromma förhoppningar som vi ger i vårt
              förslag. Ja, vi har lagt fram ett förslag som innebär exempelvis
              att en mamma som arbetar i offentlig sektor får 700 kr mer att
              röra sig med i månaden. Det är ett förslag vars like inte finns
              från majoritetens sida. Vi har lagt fram ett förslag som stärker
              den kommunala ekonomin, som stärker det kommunala självstyret,
              med andra ord demokratin.
            </seg>
            <seg n="cc3cad60">
              Ser inte majoriteten med oro på alla dessa avhopp som sker på
              den kommunalpolitiska sidan? Det här är en fara för demokratin.
              Det är ingen som vill vara med och fördela underskott ute i kommuner
              och landsting, men sådan är verkligheten. Jag upplever, som sagt,
              att det är två skilda världar. Vi måste faktiskt även i den här
              salen hamna i verkligheten.
            </seg>
            <seg n="ee4cb6f5">
              Sedan gäller det skatteutjämningssystemet, att man ska vänta
              och se. Ja, men Lövdén har ju redan skjutit det system som i dag
              ligger ute på remiss i sank i och med sitt agerande.
            </seg>
            <seg n="0ae6f4f0">
              Det förslag som Centerpartiet har lagt fram har faktiskt ett
              upplägg som borde kunna skapa en diskussion mellan samtliga partier,
              för det är ändå så att såväl extrem glesbygd som extrem tätort
              förlorar på det förslag som ligger. Det är inte bra.
            </seg>
          </u>
          <note type="speaker" n="e53de8cf">
            Anf. 27 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-3" n="4a36ac8a">
            <seg n="53ba9d76">
              Herr talman! Båda kan faktiskt ha rätt, Jörgen Johansson. Vi
              tillför mera pengar. Att Kommunförbundet menar att det fortfarande
              ser ut att bli underskott har att göra med att man fortfarande
              inte har kommit i ordning med det höga kostnadsläget. Man har
              alltså högre kostnader i kommuner och landsting än exempelvis
              skatteinkomster. Det är ett problem, och det måste man verkligen
              arbeta med.
            </seg>
            <seg n="bb6ce41f">
              Sedan håller jag med om det här med förtroendevalda. Jag satt
              själv i Kommundemokratikommittén som just skulle se hur man skulle
              kunna underlätta så att vi skulle kunna få fler förtroendevalda.
              Från vårt parti skulle vi vilja öka antalet förtroendevalda med
              10 000 personer, så i den delen delar jag Jörgen Johanssons synpunkter.
            </seg>
            <seg n="c7788958">
              Men det är lite svårt på grund av att vi har en lågkonjunktur
              som påverkar både kommunalekonomin och landstingsekonomin så pass.
              Det är mycket det som man har bekymmer med. Jag kan hålla med
              om att det som förtroendevald är mycket svårare att arbeta när
              man måste spara och dra ned än om man har saker att fördela. Så
              är det för oss i riksdagen, och så är det i kommuner och landsting.
            </seg>
            <seg n="bdc12a53">
              Sedan gäller det utredningsförslaget, som precis är ute på remiss.
              Det ska bli mycket intressant när vi får in alla yttranden. Det
              gällde då de synpunkter som framfördes och som Lars-Erik Lövdén
              ändå har gått till mötes. Jag har uppfattat det som att även Centern
              lade fram ett förslag för någon vecka sedan eftersom man såg att
              det fanns synpunkter både från Helsingfors och från Norrland som
              vi skulle behöva titta på och att vi skulle behöva jämka. Jag
              tror att de flesta i den här salen vet att utredningar är jättebra,
              men vi brukar inte ta vartenda ord. Vi kan behöva ha lite ytterligare
              politik för att det här ska bli bra.
            </seg>
            <seg n="8e3da07b">
              Jag ser på det här med förtröstan. Det jag skulle vilja fråga
              Centerpartiet handlar ändå om att ni verkligen slår fast att den
              här långtgående kostnads- och inkomstutjämningen behövs för att
              alla medborgare i Sverige ska kunna ha en bra skola, vård och
              omsorg. Det är det som är det viktiga.
            </seg>
          </u>
          <note type="speaker" n="a6b32373">
            Anf. 28 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-f966ae6aa2a19b74-2" n="a2980b41">
            <seg n="a4677953">
              Herr talman! Om halveringstiden är snabb på något område så är
              det när det gäller beslut om kommunal skatteutjämning. Jag tycker
              att vi ändå kan vara överens om detta. I det här fallet har förslaget
              redan fallit, genom kommunministerns agerande, som jag ser det.
            </seg>
            <seg n="7b321ff4">
              Vi måste vara observanta på vad som sker i samhället, och nu
              har det skapats motsättningar mellan stad och land på ett sätt
              som inte är bra för tillväxt. Ska vi få tillväxt i det här landet
              måste vi dra åt samma håll. Då är det förslag som Centerpartiet
              har lagt fram faktiskt ett förslag som vi borde kunna föra en
              diskussion utifrån. Staten går in och tar ett ansvar initialt.
              Man lyfter bort de regionalpolitiska medlen på sikt och så vidare.
              Det är ändå ett upplägg som partierna kan diskutera utifrån.
            </seg>
            <seg n="724cc6a1">
              Åter till den kommunala verkligheten. Ja, naturligtvis så får
              man en urholkning av statsbidragen när statsbidragen är nominella.
              Man måste ju faktiskt ta hänsyn till kostnadsutvecklingen.
            </seg>
            <seg n="c7b65e01">
              Jag fick ett mejl i går från ett kommunalråd i Västra Götaland.
              Han tar upp frågan om LSS och LASS och konstaterar att synen på
              de timbelopp som tas upp vad gäller assistentersättningen varierar
              mellan regeringen, Kommunförbundet och Riksförsäkringsverket.
              Han avslutar med att skriva: Något måste göras åt eländet, vi
              kan inte hela tiden plocka pengar från äldreomsorg eller annan
              kommunal verksamhet för att täcka underskott.
            </seg>
            <seg n="b7b55c4b">
              Det gäller just det här specifika området. Vi kan ta område efter
              område. Det kommunala självstyret, som politiken förs i dag, håller
              på att utarmas, och det är inte bra.
            </seg>
          </u>
          <note type="speaker" n="5faf238a">
            Anf. 29 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-4" n="4a36ac8a">
            <seg n="e006150e">
              Herr talman! Jag skulle vilja säga att Jörgen Johansson inte
              var här 1995 och 1999. Vi har haft ganska många utredningar om
              det här inkomst- och kostnadsutjämningsförslaget. Varje gång det
              har varit en utredning är det klart att det har kommit in synpunkter.
              Sedan har vi behövt kompromissa och diskutera tills vi har fått
              fram ett förslag som de flesta ändå tycker är bra och som de kan
              leva med.
            </seg>
            <seg n="1179acba">
              Sedan är utjämningssystemet komplicerat. Det har också varit
              skälet till att vi har följt det kontinuerligt, för att rätta
              till det om det behövs. Jag ser det inte alls som att utredningsförslaget
              är skjutet i sank. Vi har från vårt förtroenderåd sagt att vi
              i princip tycker att det ser rimligt och bra ut, men det behövs
              vissa delar. Då handlar det om synpunkterna från Helsingfors och
              från Norrland. Vi har också sagt att vi ska försöka klara ut om
              det behövs lite ytterligare pengar. Men det är en betydande skillnad
              mellan vad vi pratar om för pengar och Centerns förslag. Det är
              ett väldigt dyrt förslag, 6 miljarder kronor. Dessutom har Centern
              nästa år 3 000 miljoner kronor mindre till kommunerna än vad vi
              har. Så jag tycker att problemet fortfarande ligger kvar på Centern.
              Hur ska ni finansiera det hela?
            </seg>
            <seg n="93b30a9c">
              Sedan gäller det LSS. Från mars nästa år blir det ett utjämningssystem
              för LSS-kostnader, som jag hoppas kommer att underlätta för kommunerna.
              Sedan är det också sagt att vi ska följa det och utvärdera ifall
              man behöver göra ändringar. Sedan ska det även till en särskild
              utredning som ska titta på det här, så den saken tas om hand.
            </seg>
          </u>
          <note type="speaker" n="14f79d9a">
            Anf. 30 GUNNAR NORDMARK (fp) replik:
          </note>
          <u who="gunnar_nordmark_65d5cd" xml:id="i-bd26c7cd81934c90-1" n="1091955b">
            <seg n="797b6543">
              Herr talman! När det gäller skatteutjämningssystemet och den
              eventuella enighet som finns om detta vill jag säga att den enigheten
              kanske finns hos vissa i den här kammaren. Vi kan däremot titta
              utanför, i Helsingfors och i Norrland. Politiker från en rad olika
              partier kritiserar utjämningssystemet och säger att det inte fungerar.
            </seg>
            <seg n="52617cfa">
              Vad vi har haft nu under ett antal år är ett utjämningssystem
              som vi har lappat och lagat. Vi har försökt hitta olika lösningar
              för att få det att passa. Samtidigt är det alltfler som pekar
              på att det är tillväxthämmande och tillväxtfientligt för de kommuner
              som har en god befolkningsutveckling och som har en god ekonomisk
              utveckling. Då tycker vi från Folkpartiets sida och det är vi
              inte ensamma om att det är tid att sätta sig ned och se om vi
              inte ska göra en total genomsyn av det här systemet och försöka
              förändra det till det bättre. För det är svårt att hitta några
              som är nöjda med det.
            </seg>
            <seg n="76713b67">
              Problemet är också att vi har använt samma system hela tiden,
              och det verkar uppenbarligen i dag som om det inte fungerar, vare
              sig i glesbygd eller i tillväxtkommuner i Helsingforss län. Därför
              krävs det en rejäl genomlysning, och det hoppas jag att vi kan
              få en enighet om.
            </seg>
          </u>
          <note type="speaker" n="ef686b03">
            Anf. 31 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-5" n="4a36ac8a">
            <seg n="607714ba">
              Herr talman! Om det är något som är genomlyst så är det detta
              inkomst- och kostnadsutjämningssystem. Nu är det den tredje stora
              genomgången som jag själv har varit med om sedan jag kom in i
              riksdagen. Vi kan nog säga att vi har vridit och vänt på många
              stenar.
            </seg>
            <seg n="c9a1e15d">
              Gunnar Nordmark säger att när han är ute och talar så är det
              ingen som är nöjd med utjämningssystemet. Det är en sanning med
              modifikation. Jag träffar många. Vi hade för någon vecka sedan
              besök här i riksdagen av kommuner från Dalarna. Det var samstämmigt
              att de hoppades att det inte skulle bli någon stor förändring
              i det nya förslaget. De tyckte att det såg mycket bra ut.
            </seg>
            <seg n="770442ab">
              Att man inte gillar det till alla delar i Helsingfors och inte
              i Norrland nu när man förlorade pengar i det nya förslaget har
              jag förståelse för. Vi har sagt att vi måste kompromissa och göra
              något åt det. Men i stort är utjämningssystemet en mycket stor
              tillgång för landets alla kommuner.
            </seg>
            <seg n="588ac832">
              Det pratas om att vi inte har någon tillväxt. Man kan då undra
              över Danderyd som har Sveriges största skattekraft, 190. I Enköping
              och Uppsala ligger de på 93. Om vi går till Borgholm är det ännu
              lägre. Det är så tydligt att för att alla som bor i Sverige ska
              kunna få en bra skola, vård och omsorg måste det finnas ett utjämningssystem.
              När man utjämnar måste man ta där det finns en stor övervikt i
              skattekraft för att fördela till dem som har mindre. Det är ren
              och skär solidaritet. Det hoppas jag att även Gunnar Nordmark
              står upp för.
            </seg>
          </u>
          <note type="speaker" n="5dd9780c">
            Anf. 32 GUNNAR NORDMARK (fp) replik:
          </note>
          <u who="gunnar_nordmark_65d5cd" xml:id="i-bd26c7cd81934c90-2" n="1091955b">
            <seg n="e1c7096c">
              Herr talman! Det har vi gjort tydligt från Folkpartiet vid en
              rad tillfällen. Vi står bakom att man måste ha ett utjämningssystem
              för att ha en lägsta acceptabel nivå på vad som är välfärd, oavsett
              var i landet man väljer att bo. Där är vi överens.
            </seg>
            <seg n="eb2617df">
              Det sägs att man har vänt på stenarna många gånger. Ja. Vi menar
              från Folkpartiet att ett av problemen är att man har vänt på samma
              stenar alltför många gånger. Vi kanske ska se om vi kan hitta
              några andra stenar och bygga ett utjämningssystem som fungerar
              bättre än det här.
            </seg>
            <seg n="40fde8ec">
              Jag kan hålla med Sonia Karlsson om att hälsan tiger still. Det
              är klart att det finns kommuner där man är nöjd med det här. Det
              vet jag också. Men vi har ett stort antal kommuner, bland annat
              i Helsingforss län och i Norrland, där det har riktats en förödande
              kritik mot det här systemet och hur det slår, inte minst från
              Sonia Karlssons partikamrater. Jag hoppas att vi kan komma överens
              om att vi behöver ett utjämningssystem det finns det en samsyn
              om i kammaren men också att vi är beredda att vidta större förändringar
              än vad kommittén gjorde.
            </seg>
          </u>
          <note type="speaker" n="c02356bf">
            Anf. 33 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-6" n="4a36ac8a">
            <seg n="c78e440d">
              Herr talman! Det sista som sades om större förändringar än vad
              kommittén sade är i princip det som Lars-Erik Lövdén har gått
              ut och sagt. Vad som kan behövas utöver kommitténs förslag, som
              vi i stort tycker ser rimligt ut, är just att klara ut problemet
              med Helsingfors och Norrland på ett bättre sätt. Det tycker jag
              redan är omhändertaget.
            </seg>
            <seg n="54123db2">
              Gunnar Nordmark säger att de är för ett utjämningssystem, men
              på något sätt bara inte det här. Det säger Folkpartiet varje gång.
              Det är ändå det här utjämningssystemet som vi har. Jag tror att
              det är viktigt att vi värnar om det.
            </seg>
            <seg n="21bea917">
              Gunnar Nordmark sade också att det ska vara en lägsta acceptabel
              nivå. Så låg utgångspunkt har vi inte från utskottets sida. Vi
              säger att det här utjämningssystemet ska ge förutsättningar för
              landets kommuner och landsting att bedriva sin verksamhet och
              att erbjuda alla invånare en kommunal service av god kvalitet.
              Det är inte tal om någon lägsta acceptabel nivå. Det ska vara
              samma goda kvalitet i hela landet på skola, vård och omsorg för
              medborgarna.
            </seg>
          </u>
          <note type="speaker" n="472ae7b3">
            Anf. 34 OLLE SANDAHL (kd) replik:
          </note>
          <u who="olle_sandahl_609b73" xml:id="i-63e8e3be7010c1e2-2" n="411c344b">
            <seg n="5a13d6d0">
              Herr talman! Sonia Karlsson hade vänligheten att göra sig bekymmer
              å mina vägnar. Det uppskattar jag mycket. Det är alltid trevligt
              när människor gör sig bekymmer för ens välfärd. Problemet är nu
              inte i första hand mitt eller rör mig. Det stora problemet rör
              vårdtagare och kommuninvånare. Därför undrar jag om Sonia Karlsson
              är bekymrad också för dem i samma vänliga utsträckning som hon
              har visat bekymmer för mig.
            </seg>
            <seg n="e1248baf">
              Ett av de problem som Sonia Karlsson borde bekymra sig över är
              räkenskaperna, sifferexercisen, som nämndes. Regeringen räknar
              nu med ett överskott i sektorn på 5 miljarder nästa år medan Kommunförbundet
              representanter från samma parti styr ju där som i regeringen räknar
              med ett underskott på 8 miljarder. Ordet öre nämndes i något tidigare
              replikskifte. Här handlar det om mer än ören. Skillnaden mellan
              +5 och 8 miljarder kronor är ju ganska många ören.
            </seg>
            <seg n="2f4a0a6c">
              Man kan fundera över regeringens trovärdighet när man läser något
              som den tidigare finansministern Erik Åsbrink skrev 1997 och som
              råkade komma under mina ögon: Därför föreslår den socialdemokratiska
              regeringen en nivåhöjning Det innebär att kommuner och landsting
              sammanlagt får ytterligare 40 miljarder kronor fram till år 2000.
              Företrädare från samma parti räknar i kommunsektorns namn fram
              att det har skett en nettoindragning på 16 miljarder. Där skiljer
              det alltså 56 miljarder. Är det dags att sluta tala om ören och
              börja tala om kronor, Sonia Karlsson?
            </seg>
          </u>
          <note type="speaker" n="849eaf80">
            Anf. 35 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-7" n="4a36ac8a">
            <seg n="66cb403e">
              Herr talman! Jag vet inte om jag har talat om ören. Det verkar
              så när Olle Sandahl säger det. Det är nog miljarder vi talar om
              när det handlar om pengar till kommunerna. De allmänna bidragen
              är ju närmare 74 miljarder, som Hans Hoff sade.
            </seg>
            <seg n="4e94e26e">
              Skillnaden mellan prognoserna från Kommunförbundet och regeringen
              är ganska lätt att förklara. När regeringen räknar på det här
              utgår man ifrån att balanskravet ska klaras, eftersom det är det
              som gäller enligt lag. Där finns skillnaden, eftersom det inte
              har skett. Det är en förklaringsskillnad.
            </seg>
            <seg n="2573c62b">
              Vad gäller att jag var bekymrad över Olle Sandahl var det mer
              att jag tyckte att Olle Sandahl skulle vara bekymrad när han talade
              om kommunerna och deras ekonomi. Hans oppositionskolleger har
              mycket mindre pengar till kommunerna än vad regeringen har. Det
              var i det sammanhanget.
            </seg>
            <seg n="10e6c944">
              Jag tror att vi båda är överens om att vad som behövs och vad
              vi hoppas på är att lågkonjunkturen mattas av och går åt andra
              hållet. Om vi får fler i arbete ökar skatteintäkterna. Då går
              det ganska snabbt för kommuner och landsting att få förbättrad
              ekonomi. Det är en förhoppning. I väntan på det, eftersom det
              nu är besvärligt, tillför vi ytterligare pengar till kommunerna,
              nästa år 400 miljoner. Sedan permanentas de 4,7 miljarderna från
              2005 och läggs in i det generella statsbidraget. Vi verkar alla
              vara överens om att det är ett bra sätt att gå till väga.
            </seg>
          </u>
          <note type="speaker" n="31b7cb47">
            Anf. 36 OLLE SANDAHL (kd) replik:
          </note>
          <u who="olle_sandahl_609b73" xml:id="i-63e8e3be7010c1e2-3" n="411c344b">
            <seg n="35ef66ca">
              Herr talman! Jag är bekymrad för att vi inte får stöd av riksdagens
              partier i våra önskningar om att få ytterligare utökade anslag
              till kommunerna. Jag är ännu mer bekymrad över att regeringsföreträdarna
              inte heller delar den uppfattningen, eftersom regeringsföreträdarna
              skiljer sig från oppositionen genom att majoriteten faktiskt bestämmer.
              Det är det stora bekymret.
            </seg>
            <seg n="93592bae">
              Jag undrar också hur Sonia Karlsson ställer sig till det exempel
              som jag gav om Danmark. Är det också en källa till bekymmer att
              vi uppenbarligen har gått miste om resurser som skulle kunna användas
              i det här sammanhanget? Finns det något att lära av omvärlden
              om hur vi skulle kunna hantera de här problem? Eller vet man tillräckligt
              väl själv från regeringssidan hur det ligger till?
            </seg>
            <seg n="5ab85abc">
              Jag vill också lämna ett klart besked på den öppna frågan hur
              vi ställer oss till kostnads- och inkomstutjämning. Det finns
              ingenting i historisk tid som talar emot att vi ställer oss bakom
              att livsbestingelserna ska vara lika och goda över hela landet.
              Det är ett statligt ansvar att se till att nationen fungerar.
              Detaljerna, hur vi ska uppnå detta, håller vi på att resonera
              om nu.
            </seg>
          </u>
          <note type="speaker" n="aeae17c6">
            Anf. 37 SONIA KARLSSON (s) replik:
          </note>
          <u who="sonia_karlsson_85d723" xml:id="i-e23feaac4901ec73-8" n="4a36ac8a">
            <seg n="ed7ef978">
              Herr talman! Jag är nöjd med att Olle Sandahl och jag tycker
              att det ska vara en kommunal service med god kvalitet till invånarna
              i alla landets kommuner och landsting. Det är det som är utgångspunkten.
              Det tycker jag är bra.
            </seg>
            <seg n="dacb81ee">
              Det är som Olle Sandahl säger att regeringen tillför mer pengar
              än de tre borgerliga partierna. Kristdemokraterna har i teorin
              mer pengar. Men om ni finge bestämma har ni tre andra att vara
              tillsammans med. Så ni har nog inte i praktiken mer pengar.
            </seg>
            <seg n="2cdce641">
              När det gäller tillväxt hänvisades det till Danmark. Jag får
              nog säga att jag inte lyssnade så noga till det. Om vi tittar
              på utvecklingen kan vi dock se att Sverige sedan 1994 eller 1996
              haft en tillväxt som legat i övre kanten jämfört med andra länder
              i EU. Fortfarande i denna lågkonjunktur är det så att även om
              vi tycker att vi har ekonomiska problem i Sverige så hör vi till
              de länder i EU som har den bästa ekonomin, som har offentliga
              finanser i balans och som har störst tillväxt. Om nu konjunkturen
              är på väg att vända har vi alltså goda förhoppningar, eftersom
              vi har offentliga finanser i balans, att få en väldigt god utveckling
              av ekonomin. Där ligger vi bättre till än många andra i Europa.
            </seg>
          </u>
          <note type="speaker" n="b8ace65f">
            Anf. 38 LARS BÄCKSTRÖM (v):
          </note>
          <u who="lars_backstrom_06e975" xml:id="i-be5dbb9d647d7bdc-1" n="d25a8b64">
            <seg n="2b5446ed">
              Herr talman! Det finns en skillnad här i riksdagen mellan oppositionen
              och oss i de tre samverkande partierna. Men det finns också en
              annan skillnad i svensk politik, och den gäller alla svenska politiker.
              Det finns en skillnad mellan dem som är i staten, i riksdagen,
              och dem som är i kommunerna. När man hörde de borgerliga företrädarna
              här i dag lät de som kommunpolitiker. De gick till våldsam attack
              mot den dåliga staten. Jag har hört den kritiken på många håll,
              i alla partier, och den är till stor del berättigad. Det finns
              stora problem. Men det finns också mycket gott som uträttas i
              kommunerna och som kommunpolitikerna för fram och är stolta över,
              precis som Sonia Karlsson förtjänstfullt sade.
            </seg>
            <seg n="684c7e1f">
              Det är inte sämre i dag än tidigare i kommunerna. Jag är född
              1953. Min kommun är vida bättre i dag. Jag minns när vi gick på
              gatorna och skrek: Ropen skalla, daghem åt alla! I dag har alla
              daghem. Vi är inte nöjda med kvaliteten, men det är en otrolig
              skillnad. Jag minns hur det såg ut i äldreomsorgen för 1520 år
              sedan. Det var mycket sämre än i dag. Men kommunal konsumtion
              i fasta priser per individ har ökat.
            </seg>
            <seg n="3f28c1fc">
              Varför upplever man då att det finns problem? Det finns alltfler
              äldre. Vi har många nyanlända utrikesfödda svenskar som ställer
              andra krav på skolorna. I LSS-reformen, som Folkpartiet tog initiativ
              till, ligger 28 miljarder i kostnader som ska finansieras. Vi
              har byggt ut välfärden, men det kostar pengar.
            </seg>
            <seg n="2bc54cb4">
              Jag kommer tillbaka till detta men ska först ta upp ett annat
              spår. Ni talar om hur eländigt det är och säger: Man får inte
              ens lutfisk! Den tidningspopulismen får vi inte förfalla till.
              Om så Moderaterna hade kvar sin gamla politik med drakoniska nedskärningar
              i kommunsektorn är det klart att man klarar lutfisken. Min pappa
              föddes 1918 i Fattig-Sverige. Man fick lutfisk även då. Min far
              fick fattighjälp av kommunen. Man fick en låda mat på julafton.
              Även i Fattig-Sverige fanns detta. Det hänger inte på det. Undvik
              tidningspopulismen, vänner, för den är farlig för oss! Ni inser
              ju allihop att vi inte ska sitta och skriva matsedlar för kommunal
              äldreomsorg i riksdagen. Det vore en extrem form av sovjetisk
              planekonomi.
            </seg>
            <seg n="cb228223">
              Sedan vill jag ta upp ett helt annat spår och ge borgarna ett
              litet erkännande. Flera av borgarna har sagt, vilket är oerhört
              klokt, att lösningen på kommunernas ekonomi ligger i fler arbetade
              timmar. Det är helt och hållet där det ligger. Jag är helt enig
              med dem som säger det. Det finns ingen annan lösning långsiktigt.
              Vi kan inte lösa detta genom att låna pengar. Vi har ju underskott
              i statsbudgeten. Staten kan inte lösa kommunernas och välfärdens
              problem genom att låna pengar inhemskt eller utomlands och skicka
              till kommunerna. Det är ingen lösning. Mer arbete!
            </seg>
            <seg n="8af0ab06">
              Det sades här att vi måste dra åt samma håll, och då teaterviskade
              någon till mig: Nej, vi ska absolut inte dra åt samma håll. I
              en marknadsekonomi ska vi ha kreativ spänning och dra åt olika
              håll. Vissa går under, vissa växer det är så en marknadsekonomi
              fungerar. Det ska vara lite konflikter och bråk om bästa sättet.
              Det är det som är det spännande och begåvade med marknadsekonomi.
              Det andra är sovjetisk planekonomi.
            </seg>
            <seg n="4f0732bd">
              Vi ska satsa på utbildning och forskning. Vi ska komma med skatteförslag
              som gynnar företagandet. Men vi ska finansiera dem, inte ha ofinansierade
              skattesänkningar. Det är skillnaden på en falsk och en äkta spanjor,
              skulle min mor ha sagt. Det står vi för i Vänstern: finansierade
              skatteomläggningar, inte ofinansierade.
            </seg>
            <seg n="050a4c03">
              Vi ska satsa på högskolan, som Centern sade. Det är alldeles
              riktigt. I Norge integrerar man just nu högskolor och universitet
              ute i regionerna med produktionen oerhört begåvat! Det kämpar
              jag för i vår samverkan.
            </seg>
            <seg n="cd2bd467">
              Vissa tidningar skriver: Sluta samtala om tillväxt med det här
              dåliga partiet Vänsterpartiet som står i vägen för tillväxt! Tvärtom
              är det jag och vi i Vänstern som trycker på med otrolig envishet
              för mer tillväxt, skatteförändringar för företagen och satsningar
              på forskning och utveckling visst.
            </seg>
            <seg n="52f74f1a">
              Men jag ska också hinna ta upp ett helt annat spår. Det pratas
              om vi ska ge frihet till kommunerna, men det gör ni ju inte på
              borgarsidan. Ni har tvärtom statlig reglering så det skvätter
              om det! Skolpeng ska det vara! Vårdpeng ska det vara! Det bestämmer
              vi, pappa staten! Det ska vara nationell vårdgaranti, det bestämmer
              pappa staten! Och så skickar man in någon miljard eller två för
              det. Snacka om underfinansierade reformer! Kom inte och prata
              om underfinansiering när ni har en vårdgaranti som ni finansierar
              med en, halvannan eller två miljarder! Jag vet vad en sådan vårdgaranti
              skulle kosta. Det handlar om gigantiska belopp. Prata inte med
              mig om underfinansierade reformer! Ta fast tjuven, ropade tjuven.
            </seg>
            <seg n="64e1bdce">
              Det är klart att Kommunförbundet inte kan vara överens med oss
              om att allt är finansierat. Det vore ett dåligt kommunförbund
              om man sade: Vi är helt nöjda med staten. Då skulle jag rekommendera
              dem att se över sin organisation. En del har varit underfinansierat;
              det är nog sant. Men det får vi ju rätta till efter hand. Det
              för vi en löpande dialog om.
            </seg>
            <seg n="553dcd0f">
              Det här med att kommunerna ska vara så här individuella är ju
              en elegant svensk lösning. Gunnar Wetterberg, som en gång var
              med i Vänstern nu är han något annat, men han är fortfarande begåvad
              höll ett föredrag på våra kommundagar om det oerhört begåvade
              i den svenska modellen, nämligen att vi har kreativa och olika
              kommuner som inte drar åt samma håll. Det blir olika lösningar.
              Hade man statlig styrning fick man ju samma misstag över hela
              landet på en gång, till exempel att organisera vård, skola och
              omsorg med en skolpeng. Det slipper vi nu. Olika kommuner gör
              lite olika och testar. Det är ett slags kombination av generell
              solidarisk välfärdspolitik och marknadens fördelar. Det är ett
              oerhört begåvat system som vi har kommit på här i Sverige, och
              det ska vi bevara och stärka. Håll med mig om detta nu och strunta
              i den statliga detaljstyrningen!
            </seg>
            <seg n="e3395a74">
              Det finns en begåvad och delvis bra reservation från Folkpartiet
              om att se över balanskravet. Som balanskravet är nu driver man
              antikonjunkturell politik blåser på i högkonjunktur och stramar
              åt i lågkonjunktur. Det är ett dåligt system. Det balanskravet
              håller vi nu på att se över, vi tre samverkande partier tillsammans.
              Vi gör det gärna tillsammans med er också, om ni vill det, för
              att få en mer begåvad lösning på balanskravet. Det är alldeles
              utmärkt i så fall.
            </seg>
            <seg n="baecac7c">
              Sedan vill jag vända mig till er som har klagat så på kommunerna.
              Gå upp här i talarstolen! Vi i finansutskottet har sagt vad vi
              tycker. Vi säger att Moderaterna sparar 4 400 miljoner. Har vi
              rätt eller fel? Ni kan väl kommentera det och säga vad ni tycker
              själva. Vi säger att Folkpartiet sparar 470 miljoner på en post
              och 2 400 miljoner med skatteplaneringen. Gå upp och tala om,
              Folkpartiet: Har vi rätt eller fel enligt er åsikt? Var lite tydliga
              och konkreta! Politik ska alltid vara konkret, inte bara paroller.
            </seg>
            <seg n="20945775">
              Olle Sandahl säger att ni ger mer pengar, och det är rätt. Det
              håller jag med om. Men som Sonia Karlsson så förtjänstfullt sade
              är en moderat inte fler än en kristdemokrat, men de är fler röster.
              De är starkare här i riksdagen. Lägger man sedan till Folkpartiet
              är de två mot en och har väldigt mycket mer röster. Sedan kan
              man lägga till Centern, vilket blir mer oklart jag kommer tillbaka
              till er i Centern men jag tror att Sonia har rätt: Ni har ganska
              små chanser att få igenom era pengar, även om man kan hoppas.
            </seg>
            <seg n="8da77f2f">
              Ni har bra idéer om detta, Olle Sandahl, men sedan finansierar
              ni på ett sätt som inte går, med trafikförsäkring och sjukförsäkring,
              vilket är helt omöjligt. Då har ni inga riktiga pengar, utan ni
              finansierar en ökad satsning på kommunerna med monopolpengar.
              Man borde ha haft med sig en monopolpeng för att visa hur ni finansierar
              er ökade satsning, men jag ska inte bli teatralisk.
            </seg>
            <seg n="355024d5">
              Till Centern vill jag ställa frågan hur era förslag påverkar
              kommunsektorn. Vi i finansutskottet har skrivit att vi gör bedömningen
              att det kan handla om i värsta fall 2 500 miljoner kronor och
              i bästa fall 500 miljoner kronor i minus, men vad tycker ni själva
              om er politik? Det säger ni inte ens i er reservation eller ert
              särskilda yttrande. Vore det inte lämpligt att bemöta utskottstexten
              när ni nu haft möjlighet att skriva särskilda yttranden och reservationer?
              Det gör ni inte. Ni kommenterar det inte här heller utan låter
              det stå oemotsagt.
            </seg>
            <seg n="ba0eb5ba">
              Jag drar över någon minut, herr talman. Det har gått 8.30 nu.
            </seg>
            <seg n="d06f6437">
              Mindre pengar kommer att försämra ekonomin. Det är klart att
              man kan göra kommunerna bättre självklart! Man kan göra kommunerna
              bättre med mer pengar också, men kommunerna blir totalt sett sämre
              om de får mindre pengar även om man gör förbättringar. Man kan
              göra förbättringarna ändå, utan att dra in på pengarna. Tänk på
              det!
            </seg>
            <seg n="440c4b8a">
              Slutligen borde man kanske inför julen skriva önskelistor. Jag
              har en önskelista: Mer pengar till kommunerna! Men det är inte
              meningsfullt, herr talman, att skriva önskelistor i politiken.
              Det finns ingen tomte i politiken som ger någonting, inte ens
              en talmanstomte som delar ut presenter. Det finns inte i politiken.
            </seg>
            <seg n="7bc55186">
              Men det finns politiska diskussioner, och vi i Vänsterpartiet
              tycker att vi samverkande partier innan jul borde leverera besked
              till kommunerna. Ge dem 4 000 miljoner kronor extra för 2005.
              Vi har redan gjort en permanent förstärkning, som Sonia Karlsson
              talade om. Nu för vi diskussionen om tillväxt, om infrastruktur,
              om utjämning och allting. Men då tycker vi från Vänsterns sida:
              Lägg in också ett paket på 4 miljarder kronor till kommunsektorn
              2005.
            </seg>
            <seg n="4b8138ef">
              Då blir det ingen önskelista, inte ens en kravlista. Det är en
              realistisk bedömning av vad vi behöver göra för att stärka kommunerna
              så att de kan hålla sysselsättningen uppe. Det, herr talman, är
              ingen önskelista. Det är inte ens en förhoppning. Det är en tro
              att vi ska klara detta. Men diskussionerna pågår, och jag är mycket
              behärskat optimistisk att vi ska klara det. Visst vore det bra!
              Då skulle ni få ett tydligt besked i oppositionen.
            </seg>
          </u>
          <note n="dfe9c7e8">
            Bifall till utskottets förslag och avslag på reservationerna!
          </note>
          <note type="speaker" n="c5ac828b">
            Anf. 39 GUNNAR NORDMARK (fp) replik:
          </note>
          <u who="gunnar_nordmark_65d5cd" xml:id="i-bd26c7cd81934c90-3" n="1091955b">
            <seg n="fdbb2ff5">
              Herr talman! Att sitta i opposition är givetvis att kritisera.
              Det vi har kritiserat är inte kommunernas verksamhet i första
              hand. I stället handlar det om de ekonomiska villkor som kommunerna
              lever under. Jag är väl medveten om att man i kommunerna har stor
              anledning att vara stolt över det arbete man lägger ned och över
              det man åstadkommer i den kommunala verksamheten. Oavsett om det
              är borgerligt styrda kommuner, s-styrda kommuner eller om det
              är någon form av regnbågskoalition gör man ute i kommunerna i
              många fall ett oerhört bra arbete.
            </seg>
            <seg n="d459a9dd">
              Vad vår kritik från den borgerliga sidan har handlat om är att
              vi är oroade över kommunernas ekonomiska läge. Vi är oroade över
              hur kommunerna ska klara av sina uppgifter om man inte har i grunden
              sunda finanser. Sedan kan man ha olika synpunkter på hur kommuner
              ska arbeta. Men givetvis anser de flesta i den här kammaren att
              det mesta som utförs i svenska kommuner är bra och gott.
            </seg>
            <seg n="fce15f6d">
              Sedan är det riktigt som Lars Bäckström tar upp att vi från Folkpartiets
              sida kritiserat kommunala koncernbildningar. Vi tycker att det
              är ett oskick att man gör på det sätt man gör i ett antal kommuner.
              Man utnyttjar den möjlighet som koncerner ger att dra undan pengar
              från staten via en relativt avancerad skatteplanering. Det vill
              vi sätta stopp för, och det gör vi med det här förslaget.
            </seg>
          </u>
          <note type="speaker" n="f42569b0">
            Anf. 40 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-be5dbb9d647d7bdc-2" n="d25a8b64">
            <seg n="8d5adcf1">
              Herr talman! Det kan man tycka. Det är väl en åsikt man kan ha.
              Men ni lägger in en skarp besparing på, om jag förstår saken rätt,
              2 400 miljoner kronor som ska dras in från det generella statsbidraget
              och ska drabba ett visst antal kommuner.
            </seg>
            <seg n="acdc3fdd">
              Om riksdagen skulle ta ett sådant beslut på riktigt bör man ha
              någon uppfattning om vilka kommuner det gäller, Nordmark. Eller
              har ni bara höftat till det. Vi tror nog att det kan vara 2 400.
              Nej, sade man på internberedningen, jag tror att det är 2 700.
              Nej, jag tror att det är 1 900. Var det så ni gjorde? Inte vet
              jag. Men det är en totalt orealistisk budgetpolitik. Vilka kommuner
              är det som det gäller? Är det dom först och sedan rättegång? Prata
              om att vi har en generalklausul mot skattefusk, men vi säger i
              alla fall att det ska vara någon typ av rättegång. Ni har en generalklausul
              där domen tas ut kollektivt. Man behöver ingen rättegång. Man
              sopar bara in pengarna. Total rättslöshet för kommunsektorn är
              det som ni föreslår.
            </seg>
            <seg n="22939e8b">
              Gunnar Nordmark har jag sagt fel namn förut hoppas jag att stenograferna
              rättar till det, fru talman vad är er uppfattning om hur er politik
              påverkar den kommunala sektorn totalt sett? Vi har talat om det
              i finansutskottet. Gunnar Nordmark kommer från Växjö, hur påverkar
              er folkpartistiska politik Växjö kommun? Så brukar vi göra på
              majoritetssidan. Vi räknar ut hur varje enskild kommun påverkas
              av vår politik. Det borde ni göra själva. Hur påverkas Växjö av
              er politik?
            </seg>
            <seg n="efbd1b04">
              (FÖRSTE VICE TALMANNEN: Tack fru Bäckström, får jag väl säga
              då.)
            </seg>
          </u>
          <note type="speaker" n="1bcba298">
            Anf. 41 GUNNAR NORDMARK (fp) replik:
          </note>
          <u who="gunnar_nordmark_65d5cd" xml:id="i-bd26c7cd81934c90-4" n="1091955b">
            <seg n="ecbc9985">
              Herr talman! Jag kan lugnt säga att jag inte har räknat ut hur
              vår politik exakt påverkar Växjö kommun, självfallet inte. Det
              kanske jag borde ha gjort.
            </seg>
            <seg n="6b985fdb">
              Däremot vet jag att om man driver den tillväxtpolitik som vi
              vill ha gynnar det samtliga kommuner i landet. Jag vet att om
              man förändrar det kommunala utjämningssystemet på det sätt som
              vi vill kommer det att bli bättre för de flesta kommuner i det
              här landet.
            </seg>
          </u>
          <note type="speaker" n="453400c0">
            Anf. 42 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-be5dbb9d647d7bdc-3" n="d25a8b64">
            <seg n="5cef90b9">
              Herr talman! Jag får tacka för det fina epitetet. För mig som
              feminist är det en ärebetygelse att av talmannen bli kallad fru.
            </seg>
            <seg n="2fad7235">
              Men, Gunnar Nordmark, det var inget svar alls. Jag har ställt
              en mycket konkret fråga. Vi släpper Växjö, men hur påverkar er
              politik totalt sett? Finns det en sådan koncern i Växjö som ska
              drabbas av den här indragningen? Det kanske det finns. Kan Gunnar
              Nordmark svara på det? Finns det en sådan koncern? Är det Göteborg
              som ska tas in? Meddela då folkpartisterna i Göteborg så att de
              kan räkna ned sina budgetalternativ med motsvarande indragning.
              Den vill de i så fall ha, för de sluter väl upp bakom Folkpartiets
              rikspolitik. Meddela era politiker vilka kommuner som ska få mindre
              pengar! Var hederlig och rak så kanske vi kan diskutera den konkreta
              politiken.
            </seg>
            <seg n="7fb28b91">
              Ni säger att er tillväxtpolitik gynnar landet. Det hoppas jag,
              men vi har en mycket bättre tillväxtpolitik för vi finansierar
              våra skattelindringar för företag. Ni har ofinansierade förslag.
              Då skapar man bara hål, och så går man ut och lånar på finansmarknaden.
              Då blir det underskott och höga räntor. Det var så ni gjorde förra
              gången. Icke det!
            </seg>
          </u>
          <note type="speaker" n="1c83ae11">
            Anf. 43 TOMAS HÖGSTRÖM (m) replik:
          </note>
          <u who="tomas_hogstrom_930587" xml:id="i-380718ab86474d95-3" n="29978b4e">
            <seg n="8563dccb">
              Herr talman! Eftersom jag fick en fråga från Lars Bäckström när
              det gäller Moderaternas syn på konsekvenserna av de moderata förslagen
              i den kommunala ekonomin ska jag läsa upp ett stycke ur motionen.
            </seg>
            <seg n="a9800c42">
              Moderata samlingspartiet föreslår att riksdagen anvisar 69,2
              miljarder kronor mer än regeringen under anslag 48:1 Generellt
              statsbidrag till kommuner och landsting. Denna stora ökning beror
              i huvudsak på att motionärernas skatteförslag leder till ett inkomstbortfall
              för kommunerna, och detta kompenseras genom en höjning av det
              generella statsbidraget. En del regler som motionärerna föreslår
              innebär även sänkta kostnader för kommunerna. I enlighet med finansieringsprincipen
              justerar motionärerna bidragen för att neutralisera dessa effekter.
              Nettoresultatet blir oförändrat för kommunerna.
            </seg>
            <seg n="f5ad3b49">
              Det skriver vi i vår motion. Vi har alltså försökt att göra de
              här justeringarna utifrån de redovisningar och de antaganden som
              vi har gjort i enlighet med de budgetprinciper som vi är överens
              om.
            </seg>
          </u>
          <note type="speaker" n="8bd7cdf3">
            Anf. 44 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-be5dbb9d647d7bdc-4" n="d25a8b64">
            <seg n="f4028217">
              Herr talman! Tro det eller ej, Tomas Högström, jag har läst samma
              skrift, tagit del av och till och med förstått den. Jag tycker
              att det rent tekniskt är väl genomfört. När vi har räknat på det
              finner vi i finansutskottets majoritet att det totalt sett innebär
              minskade anslag på 4 400 miljoner kronor.
            </seg>
            <seg n="b09de8c3">
              Då kan väl Moderaterna förhålla sig till vår åsikt och säga nej,
              så är det inte, eller så är det. Ni har ju ett hyfsat på gränsen
              till bra utredningskansli själva. Ni kan väl i alla fall förhålla
              er och i fortsättningen skriva om ni håller med oss eller om ni
              tycker att vi har räknat fel. Det är just det som är frågan. Om
              vi har räknat rätt, så att det är 4 400 miljoner mindre totalt
              sett, kommer det att påverka Västerås, Tomas Högström, där jag
              tror att Tomas Högström bor. Det borde vara klokt om Moderaterna
              i Västerås tog med det i sitt budgetalternativ; vi tror att vi
              får så här mycket mindre. Nej, nu ska vi inte vara så elaka. Men
              ni borde i alla fall ha en sammanhållen politik och inse vad det
              skulle kosta Västerås.
            </seg>
            <seg n="7ad1513f">
              Återigen, den oerhörda detaljstyrning som ni vill ha av kommunerna
              med skolpeng och äldrepeng förstör ju helt möjligheten för den
              spännande mångfalden, kombinationen av solidarisk välfärd och
              olikhet. Olika kommuner får tävla med varandra på ett slags informell
              marknad, en socialt kontrollerad marknad. Det är ett oerhört begåvat
              system vi har i Sverige. Det vill ni tydligen avskaffa. Staten
              ska bestämma. Det är i bästa fall en gammal socialkonservatism.
              I värsta fall är det bara gammal statlig detaljstyrning.
            </seg>
          </u>
          <note type="speaker" n="5c0bc4ee">
            Anf. 45 TOMAS HÖGSTRÖM (m) replik:
          </note>
          <u who="tomas_hogstrom_930587" xml:id="i-380718ab86474d95-4" n="29978b4e">
            <seg n="428e0268">
              Herr talman! Det är inte fråga om en statlig detaljstyrning.
              Det är heller inte fråga om en kommunal detaljstyrning. Däremot
              är det faktiskt så att Sveriges riksdag beslutar om mål och sätter
              också upp ramar och regelverk som bland annat skolorna har att
              hålla sig inom. Det är Vänsterpartiet, Moderaterna och andra partier
              med och lägger fram förslag om, behandlar och fattar beslut om.
            </seg>
            <seg n="ea1bf8da">
              Vårt förslag med bland annat skolpeng innebär att förutsättningar
              för en mångfald ska ges, för fler alternativ. Det är just det
              som Vänstern numera gör sig till tolk för, nämligen att det ska
              finnas många alternativ så att människor kan välja. Hela syftet
              är att människor ska välja utifrån vad de tycker är bra inom ramen
              för ett i hela landet hanterbart regelverk. Det är det inte i
              dag. I dagens situation kan vissa kommuner säga att de inte är
              så värst intresserade av detta. Det ser vi många exempel på. Ledande
              kommunala företrädare har gett uttryck för den uppfattningen.
            </seg>
            <seg n="b9c86ada">
              Det måste ändå finnas ett medborgarperspektiv som utgångspunkt.
              Därför har vi lagt fram förslag om skolpengen för att möjliggöra
              för vanligt folk att välja skola. Vi ska därmed också säkra resursramarna
              för dem som driver de alternativa skolformerna. Eftersom skolan
              är ett strategiskt område för nationen Sverige tycker vi att det
              är rimligt att det är staten som har finansieringsansvaret. Vi
              kan föra motsvarande resonemang när det gäller äldrepeng.
            </seg>
            <seg n="249d9fad">
              Jag vet mycket väl att Lars Bäckström har läst detta. Jag är
              fullt på det klara med det. Jag har också läst utskottsmajoritetens
              text.
            </seg>
            <seg n="d1de25f6">
              Vi har naturligtvis justerat bidragen utifrån effekterna av de
              förslag som vi har lagt fram.
            </seg>
          </u>
          <note type="speaker" n="1732f2fa">
            Anf. 46 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-be5dbb9d647d7bdc-5" n="d25a8b64">
            <seg n="dfbc0955">
              Herr talman! Det är ändå inget svar på min fråga! Min fråga var
              om ni håller med oss. Man kunde indirekt möjligtvis utläsa något
              ur det Tomas Högström säger, nämligen att nej, de har inte dragit
              in en enda krona från kommunsektorn.
            </seg>
            <seg n="3119b909">
              När Tomas Högström gifte sig var det väl ett något tydligare
              svar? Ja eller nej. Det här är liksom: Nja, vi har ju sett på
              frågan, och den ska vi lösa.
            </seg>
            <seg n="df0b1afb">
              Anser ni att ni har tagit in pengar från kommunsektorn eller
              inte? Anser ni att ni har samma pengar som vi i majoriteten har
              anvisat till kommunsektorn? De frågorna kan besvaras precis som
              när man ska gifta sig: Ja eller nej. Eller man kan svara: Nja,
              vi har gjort väldiga kalkyler på det här och tror att vi ska kunna
              lösa det.
            </seg>
            <seg n="d9aa59c6">
              Lite tydligare, om jag får be! Vi har gjort den bedömningen.
              Har vi rätt eller fel? Ja eller nej.
            </seg>
            <seg n="07e2ba50">
              Sedan var det frågan om skolpengen. Det innebär att varje elev
              ska ha en viss peng med sig. Det här är som det var i Uddevalla
              en gång, nämligen att det skrevs meritpoäng på overallerna. Man
              kände sig förnedrad.
            </seg>
            <seg n="12698f29">
              Då ska varje individ ha en viss peng för att sedan gå runt och
              välja ungefär som man nu ska välja julklappar i varuhus. Sedan
              är det någon som har ett litet lyte, någon som kom nyss till Sverige
              och behöver lite extra stöd. Då blir det en liten extra peng till
              dig. Du har lite mer peng än andra.
            </seg>
            <seg n="c494d0c3">
              Då blir det ett system där jag har 100 i poäng. Men den där har
              lite ont i benet, och därför har han 102 poäng. Den där kan inte
              svenska, och den får 120 poäng. Den där har en synskada, och den
              får 18 poäng. Tänk dig sedan eleverna: Hur många poäng har du?
              Hur många poäng har du?
            </seg>
            <seg n="ee9de5fd">
              Jag vet inte hur ni har tänkt att lösa det här med till exempel
              handikappade nya svenskar, men jag ser framför mig ett otroligt,
              ganska knepigt, samhälle där elev värderas efter poäng.
            </seg>
            <seg n="30128144">
              Min far växte upp i ett Fattig-Sverige där han fick vara frielev
              och äta hos pastorn, kyrkohedern och apotekaren. Han föddes 1918.
              Sedan byggde vi bort Fattig-Sverige. Alla skulle vara lika. I
              min hemstad Uddevalla får vem som helst välja skola utan att ha
              skolpeng. Det är en socialistisk stad med gröna inslag! Det fungerar
              bra utan statliga centraldiktat.
            </seg>
          </u>
          <note type="speaker" n="55781405">
            Anf. 47 LARS JOHANSSON (s):
          </note>
          <u who="lars_johansson_74863e" xml:id="i-043663d74e72b87f-0" n="c8835232" next="i-e623c20753e7b776-0">
            <seg n="503c6af1">
              Herr talman! Jag har med visst intresse följt dagens diskussion
              eftersom jag har varit ledamot i Utjämningskommittén. Det är den
              kommitté som har lagt fram förslag på hur vi på ett bättre sätt
              än i nuvarande system ska försöka utjämna de strukturella kostnaderna
              mellan kommunerna och se över och utjämna skattekraften.
            </seg>
            <seg n="ab62bcb6">
              Det är en engagerad debatt som har pågått så länge jag minns.
              Som kommunalpolitiker har man diskuterat frågan om hur ett sådant
              system ska fungera på ett bra sätt. När vi tittar på SCB:s siffror
              för 2004 kan vi notera att skatteskillnaden är 5 kr och 4 öre
              mellan Dals-Ed som har den högsta skatten och den kommun i Skåne
              som har den lägsta skatten, Kävlinge. Det är drygt 5 kr. Det är
              med det nuvarande systemet vi har den stora skillnaden.
            </seg>
            <seg n="26852aae">
              En av de frågor som har diskuterats är om skillnaderna ska minskas
              ytterligare eller om den skillnad som finns i dag ska bibehållas.
              När man diskuterar kostnads- och inkomstutjämning i skattesystemet
              ska man ha klart för sig att det handlar om att dels se över de
              strukturella skillnaderna mellan kommunerna, dels se över skattekraften
              som varierar starkt mellan landets olika kommuner. Det här är
              inte en fråga bara för den sittande regeringen utan det är en
              fråga för alla partier eftersom det är olika vem som har det politiska
              ansvaret i kommunerna. Det är kanske inte en tillfällighet att
              det är just Centerpartiet som innehar ordförandeposten i kommunstyrelsen
              i Dals-Ed med den högsta kommunalskatten likaväl som partiet innehar
              ordförandeposten i den kommun som har den lägsta skattekraften,
              vilket är Bornholm. För Centerpartiet är detta naturligtvis en
              oerhört väsentlig frågeställning.
            </seg>
            <seg n="6c4c4605">
              Det är därför som jag med stort intresse har tagit del av vad
              partierna har tyckt i denna fråga. Förra hösten tog vi i kommittén
              reda på vad de olika partierna i riksdagen sade under den allmänna
              motionstiden. Vad sade partierna i finansutskottet, och vad sade
              finansutskottet i sitt betänkande?
            </seg>
            <seg n="5ebf5a6b">
              Centerpartiets företrädare i diskussionen i dag, Jörgen Johansson,
              talade tidigare om att det är väsentligt att ha en diskussion
              om hur ett sådant system ska vara utformat. I dag säger han att
              utjämningssystemet behöver en rejäl översyn, och dessutom ska
              det nuvarande systemet frysas. Nuvarande system måste ändras i
              grunden. Jag blir verkligen förvånad och undrar var centerpartisterna
              har varit någonstans under den tid som utredningen har arbetat
              i ett och ett halvt år. Var har ni varit någonstans?
            </seg>
            <seg n="4eed65aa">
              Framför allt blir jag ännu mer förvånad när jag tar fram finansutskottets
              betänkande från föregående år. Där skrev Centerpartiet i sin reservation
              att systemet ska utjämna såväl skillnader i skattekraft som strukturella
              skillnader. Man ansåg att dagens utformning av utjämningssystemet
              fungerar generellt sett bra och att delar av systemet behöver
              ses över för att ta bort vissa skönhetsfläckar. Det var Centerpartiets
              uppfattning för precis ett år sedan. Det var också vad jag har
              uppfattat är Centerpartiets uppfattning i den utredning som har
              arbetat med frågan. Det är också därför som Centerpartiet har
              ställt sig bakom det förslag i utredningen som nu är ute på remiss.
            </seg>
            <seg n="d0fed25c">
              Vi får hålla lite ordning på hur vi agerar i sådana viktiga och
              väsentliga frågor för landets alla kommuner och landsting. Man
              kan inte byta uppfattning som man byter skjorta i en sådan väsentlig
              fråga, framför allt inte när utgångspunkten för utredningen har
              varit att vi ska ha ett system som har en bred förankring i vårt
              parlament. Det har också varit utgångspunkten.
            </seg>
            <seg n="cfbdaea3">
              När man sedan tittar vidare på hur övriga partier har agerat
              i frågan är det att notera att Kristdemokraterna har en rak linje
              bland annat i sin reservation i föregående års betänkande och
              i årets betänkande, och partiet har haft samma linje i kommittén.
              Det är intressant därför att det är viktigt att ha en sådan linje
              eftersom det ger större förutsättningar att kunna genomföra en
              översyn som innebär att det går att få en bred majoritet. I stort
              yrkar kd bifall till förslaget.
            </seg>
            <seg n="59074226">
              Folkpartiet å andra sidan verkar inte ha läst utredningen. Folkpartiet
              påstår att man i stället ska ha ett statligt system. Det är precis
              det vi föreslår, nämligen att kostnadsutjämningen ska bygga på
              ett statligt system. De vill att det ska vara färre faktorer.
              Det är precis det som utredningen föreslår, att gå från 16 till
              9 faktorer för att utjämna de strukturella kostnadsskillnaderna.
              Det ska vara tydliga, mätbara strukturella skillnader och en utjämning.
              Det är precis det vi föreslår.
            </seg>
            <seg n="0a541c04">
              Man undrar var folkpartisterna har hållit hus. De har också i
              utredningen i stort sett ställt sig bakom förslaget.
            </seg>
            <seg n="72519ca3">
              Men döm om min förvåning när jag sedan lyssnar på de moderata
              företrädarna. De har ungefär samma yttrande i betänkandet i år
              som de hade föregående år. Det kanske inte är så konstigt, eftersom
              Tomas Högström här i debatten också talade väldigt mycket om den
              vision som Moderaterna har. Det har deras ledamot i utredningen,
              Erik Langby, också talat om. Egentligen vill de ha ett pengasystem.
              Men trots allt, när vi har ett utjämningssystem, måste vi vara
              konstruktiva och medverka i arbetet.
            </seg>
            <seg n="7f049d11">
              I det särskilda yttrande som Erik Langby, moderat kommunalpolitiker
              från Nacka, har lämnat till utredningen ger han utredningen beröm
              på punkt efter punkt. Han säger så här:
            </seg>
            <seg n="68e1fa25">
              Övergången från en rent mellankommunal inkomstutjämning till
              ett statligt finansierat, där statsbidragspåsen används för att
              lyfta upp inkomsterna för kommuner och landsting med otillräcklig
              egen skattekraft är helt i linje med den politik moderata samlingspartiet
              argumenterat för under ett decennium.
            </seg>
            <seg n="9ed7bdeb">
              Ja, precis! Det var precis det som Moderaterna framförde i utredningen,
              vilket också övriga partier ställde sig bakom.
            </seg>
            <seg n="ea5347ae">
              Kostnadsutjämningen städas upp är nästa rubrik från Erik Langby:
            </seg>
            <seg n="78c08cf5">
              översynen av systemet för kostnadsutjämning där de regionalpolitiskt
              inriktade faktorerna fått lämna systemet (och blir en rent statlig
              angelägenhet), antalet faktorer kunnat minskas, kollektivtrafikfaktorn
              fått sitt fulla utslag det är ju det som nu sker med Helsingforss
              län och en faktor för snabbväxande kommuner införts tillväxthämmande
              pratade man om här tidigare, men vi föreslår tvärtom att det inte
              ska vara tillväxthämmande är också helt i linje med den moderata
              politiken.
            </seg>
            <seg n="a63c1824">
              Slutligen gäller det Minskad statlig detaljstyrning:
            </seg>
            <seg n="82e23199">
              Förslagets tydlighet i att minska den statliga detaljstyrningen
              av kommuner och landsting är utmärkt. Att en stor del av dessa
              olika statsbidrag föreslås överföras till påsen är mycket viktigt
              för den kommunala självstyrelsen och därmed för effektiviteten
              i den kommunala sektorn.
            </seg>
          </u>
          <note n="b953eab9">
            Det var Moderata samlingspartiets representants särskilda yttrande
            i Skatteutjämningsutredningen.
          </note>
          <u who="lars_johansson_74863e" xml:id="i-e623c20753e7b776-0" n="c8835232" prev="i-043663d74e72b87f-0">
            <seg n="275bf7ff">
              Med det vill jag ha sagt, under den debatt som nu pågår om hur
              en kommande proposition ska komma att se ut, att jag inte tror
              att gräset är grönare på andra sidan. Frågorna kommer att vara
              kvar, och det kommer att bli mycket intressant att se vilka uppfattningar
              som ska vara gällande i de olika partierna, med tanke på vad som
              har sagts i den här frågan hittills.
            </seg>
            <seg n="139e16e8">
              Lämna retoriken och sätt er ned och titta igenom vad utredningen
              har föreslagit! Då finns det förutsättningar för en bred parlamentarisk
              majoritet. I annat fall riskerar vi att hamna i ett läge där denna
              församling kommer att arbeta mer med riktade statsbidrag.
            </seg>
          </u>
          <note type="speaker" n="32350f38">
            Anf. 48 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-f966ae6aa2a19b74-3" n="a2980b41">
            <seg n="fa53d09e">
              Herr talman! Det är intressant att det i redovisningen inte nämns
              ett ord kring Lövdéns agerande i det här sammanhanget. Jag upplever
              att han trots allt försökte lägga örat mot marken och lyssna hur
              strömningarna gick. Det är icke bra att vi får en kamp mellan
              olika bygder i detta land, när vi samtidigt ska arbeta för att
              stärka vårt land i relation till vår omvärld. Jag vill ändå ha
              en kommentar till Lövdéns agerande.
            </seg>
            <seg n="08aea667">
              Från Centerpartiet har vi lyssnat också till de kommuner som
              har haft synpunkter på det här. Vi konstaterar trots allt att
              det är ett problem såväl för de extremt små som för de stora.
              Det är en brist i hela översynen. Sedan är det ändock så det må
              vi också vara överens om att systemet är oerhört komplicerat och
              skulle vinna på en förenkling.
            </seg>
          </u>
          <note type="speaker" n="8047fe44">
            Anf. 49 LARS JOHANSSON (s) replik:
          </note>
          <u who="lars_johansson_74863e" xml:id="i-dfad6ddee78009aa-0" n="c8835232">
            <seg n="abb4e072">
              Herr talman! Jag håller med om att systemet är komplicerat. Det
              är inte så konstigt, eftersom det handlar om att utjämna skattekraft
              mellan kommunerna. Man kan inte göra det på ett alltför enkelt
              sätt, utan man måste ha ett antal faktorer att utgå från. Det
              andra är att utjämna de strukturella kostnaderna.
            </seg>
            <seg n="cd661470">
              Vi har arbetat för att förenkla systemet, som jag nämnde tidigare,
              genom att minska antalet faktorer, att ge möjlighet för kommuner
              att följa detta och framför allt att de förändringar och reduceringar
              av intäkterna för kommunerna som det handlar om ska ske under
              en lång period, en tioårsperiod, motsvarande 10 öre per år. Vi
              har försökt jobba med ett sådant förslag, för att på det viset
              skapa planeringsförutsättningar för den enskilda kommunen.
            </seg>
            <seg n="4bcbf191">
              Lars-Erik Lövdén har i tidigare debatter i den här kammaren blivit
              anklagad för att inte ha gått in och lämnat särskilda fribrev
              för Helsingforss läns landsting och liknande, i den speciella
              ekonomiska situation som där föreligger. Jag tycker därför inte
              att han, i det uttalande som har gjorts från förtroenderådets
              sida, har sagt att utredningens förslag inte ska genomföras tvärtom.
              Men han har sagt att vi måste göra vissa kompletteringar. Framför
              allt handlar det då om ekonomin i våra kommuner och landsting.
            </seg>
          </u>
          <note type="speaker" n="30728181">
            Anf. 50 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-f966ae6aa2a19b74-4" n="a2980b41">
            <seg n="4198d24d">
              Herr talman! Det förslag som Centerpartiet har lagt nu är att
              staten på kort sikt ska ta över finansieringen av införandereglerna,
              för att mildra effekterna av nuvarande system. Det betyder att
              kommuner och landsting tillförs i storleksordningen 3,2 miljarder
              kronor. I ett andra steg lyfter man ut den regionalpolitiska biten
              ur systemet. Det skulle medföra lättnader för de grupper av kommuner
              som har de största problemen.
            </seg>
          </u>
          <note type="speaker" n="f737e863">
            Anf. 51 LARS JOHANSSON (s) replik:
          </note>
          <u who="lars_johansson_74863e" xml:id="i-dfad6ddee78009aa-1" n="c8835232">
            <seg n="18dd0784">
              Herr talman! Det är precis det vi har diskuterat i kommittén.
              Vi har alltså lagt förslag som innebär att staten mycket väl kan
              gå in och stödja kommuner, framför allt i norra Sverige, som har
              stora svårigheter genom ett utökat strukturbidrag. Vi har alltså
              tagit in den frågan och föreslagit att det här inte kan vara bara
              en mellankommunal fråga, utan staten måste tydligare gå in och
              agera. Det är det som vi har diskuterat i kommittén, och vi har
              också lagt ett sådant förslag.
            </seg>
            <seg n="98dc595c">
              Det är därför förvånande att man vill prolongera nuvarande system.
              Det som föreslås är ingenting annat än att nuvarande system ska
              fortsätta att gälla. Det är inte heller ett bra system. Det nuvarande
              systemet är mycket kritiserat för att det har till exempel kallortstillägg,
              som är någonting som inte längre finns i några löneavtal men som
              fortfarande finns med som en faktor. Ingen kan egentligen begripa
              varför den finns. Man måste alltså ha andra, mer opåverkbara faktorer,
              som är tydliga för kommunalpolitiker.
            </seg>
            <seg n="e9b7da33">
              Fortfarande undrar jag: Var har Centern varit under ett och ett
              halvt år?
            </seg>
          </u>
          <note type="speaker" n="c185598f">
            Anf. 52 CHRISTINA BERLIN (fp):
          </note>
          <note n="f09b5403">
            Herr talman! Jag yrkar bifall till Folkpartiets reservation 2
            under punkt 3.
          </note>
          <u who="unknown" xml:id="i-12e726143a108605-1" n="9d3d52ba">
            <seg n="579c1067">
              Jag vill understyrka det Gunnar Nordmark har anfört när det gäller
              kommunerna.
            </seg>
            <seg n="7c0aa627">
              Det känns lite konstigt att komma efter den här diskussionen.
              Jag vill ändå påstå att utjämningssystemet är tillväxtfientligt.
              Det är svåröverskådligt, svårbegripligt och oerhört krångligt.
            </seg>
            <seg n="f2bd9b40">
              Tänk om min nya lilla kommun premierades när det gäller tillväxt!
              Kommunen ligger i Mälardalen, med en halvtimmes resa till Helsingfors
              och en halvtimmes resa till Eskilstuna. Den har en stor tillväxtpotential
              och en stor arbetsmarknad inom räckhåll. Nykvarn är en populär
              bostadsort på landet men ändå storstadsnära. Men nu tvingas den
              lilla nya kommunen höja skatten med 92 öre.
            </seg>
            <seg n="0f0171bc">
              Jag blev bekymrad när jag häromdagen hörde statsministern här
              i kammaren säga att man precis hade sett över utjämningssystemet.
              Det är ju precis det som har gjorts i den kommitté som det här
              refererades till. Men förslaget har redan krackelerat, menar jag.
              Det drabbar delar av landet på ett svårt sätt Helsingforss län
              och Norrland.
            </seg>
            <seg n="4acff69c">
              Folkpartiet anser att det behövs en genomgripande förändring
              av systemet. Då kanske man också skulle kunna begripa det. Man
              kan inte lappa och laga i ett krångligt system hur länge som helst.
              Sonia Karlsson sade att det nu var tredje gången man har sett
              över det. Jag kan inte alla teknikaliteter jag är alldeles ny
              i riksdagen så jag vill inte gärna ge mig in i en svår debatt
              om sådant. Men att det här är ett mycket krångligt system är i
              alla fall många överens om. Vi yrkar på en genomgripande förändring.
            </seg>
          </u>
          <note n="7be8facf">
            Jag yrkar bifall till Folkpartiets reservation.
          </note>
          <note type="speaker" n="fea7b1cb">
            Anf. 53 LARS JOHANSSON (s) replik:
          </note>
          <u who="lars_johansson_74863e" xml:id="i-dfad6ddee78009aa-2" n="c8835232">
            <seg n="e8687623">
              Herr talman! Men, Christina Berlin, Folkpartiet har faktiskt
              också varit med i utredningen. Det är inte vem som helst som har
              varit med i utredningen, utan det är en riksdagsledamot som har
              varit med både i denna utredning och den tidigare utredning som
              lade fram det förslag som för närvarande är det som gäller för
              landets kommuner och landsting. Jag kan hålla med om att systemen
              är krångliga. Det är skattesystemet också på ett sätt. Men så
              är alla system om man vill utjämna skillnader som gäller skattekraft
              och strukturella skillnader mellan landets olika kommuner. Då
              blir det krångligt, för man måste ta fram underlag som är sådana
              att man inte kan säga att det handlar om godtycke. Underlagen
              måste bygga på genomsnittliga kostnader för de olika kommunernas
              olika verksamheter. Det som är underlaget utgör då olika faktorer
              som vi lägger upp i ett system som får ett visst utfall.
            </seg>
            <seg n="25fc56f4">
              Det intressanta är att utredningen var väldigt enig fram till
              augusti månad i år, alltså under ett och ett halvt år. Så länge
              man diskuterade faktorerna och inkomstutjämningen var man i princip
              överens. Sedan när tabellverket kom och man såg hur det skulle
              bli, så började det plötsligt att röra på sig. Då var det ju egentligen
              för sent. Är man överens om principerna måste vi ändå vara så
              pass självständiga och ha sådan integritet att vi står fast vid
              det vi har varit överens om i princip, även om den egna kommunen
              kanske skulle förlora något på det. Det måste också gälla i Nykvarn.
            </seg>
          </u>
          <note type="speaker" n="4b094f60">
            Anf. 54 CHRISTINA BERLIN (fp) replik:
          </note>
          <u who="unknown" xml:id="i-728c3337312a3527-3" n="9d3d52ba">
            <seg n="25b42131">
              Herr talman! Det kan jag hålla med om. Men man kanske borde ha
              tittat på siffrorna tidigare i utredningen eller i kommittén.
              Man måste veta hur det slår.
            </seg>
            <seg n="13bc2f3c">
              Kan Lars Johansson tala om för mig om det nya förslaget är tillväxtvänligt?
              Det är inte min uppfattning. Jag hörde om siffrorna att man hade
              ändrat dem på vissa punkter. Man har gjort vissa ändringar, men
              det låter fortfarande väldigt krångligt. Jag hörde någon säga
              att man hade lagt till en tillväxtpotential, en punkt eller något
              sådant. Vore det inte bättre att börja från scratch , se över
              det ordentligt och göra en genomlysning av det hela, så att även
              vi jag har själv varit kommunpolitiker kunde förstå systemet?
              Man måste ju kalla in experter för att titta på det.
            </seg>
            <seg n="6d1fecdc">
              Jag förstår att ni i kommittén är kunniga, men även alla vi andra
              måste kunna förstå det här.
            </seg>
          </u>
          <note type="speaker" n="392b987b">
            Anf. 55 LARS JOHANSSON (s) replik:
          </note>
          <u who="lars_johansson_74863e" xml:id="i-dfad6ddee78009aa-3" n="c8835232">
            <seg n="cfcc67cf">
              Herr talman! Då måste jag rekommendera Christina Berlin att läsa
              utredningen.
            </seg>
            <seg n="9f1517a5">
              Vi har föreslagit ett antal förändringar som inte är särskilt
              komplicerade. Ta till exempel kollektivtrafiken. I det nuvarande
              systemet kompenseras 75 % av kostnaderna för kollektivtrafikhuvudmännen
              i de olika kommunerna och landstingen. Det höjer vi nu med 25
              % till 100 % kostnadstäckning. Det innebär en förstärkning för
              Helsingforss läns landsting och kommunerna i Helsingforss län
              med närmare 500 miljoner.
            </seg>
            <seg n="752efcc7">
              Vi reducerar också avgiften. Från att ha varit 95 % för alla
              kommuner, oavsett vilken skattekraft de har, har den nu för dem
              som har den högsta skattekraften reducerats till 85 %, vilket
              är en förbättring med 10 %. Det är en förbättring som har avgörande
              betydelse för tillväxtfrågan. Det står tydligt och klart i utredningen.
              Det är inte särskilt svårt att ta till sig att det genomförs den
              typen av förändringar.
            </seg>
            <seg n="05acbd08">
              Vad gäller de olika analyser som utredningens kansli har gjort
              rörande kostnaderna för barnomsorg, äldreomsorg och liknande i
              kommunerna finns det kanske vissa svårigheter att tränga in i
              allt material, men det är inte särskilt komplicerat att ta del
              av de slutsatser som kommittén har kommit fram till.
            </seg>
            <seg n="41b201d1">
              Jag vill uppmana Christina Berlin: Ta del av materialet och återkom
              i en konstruktiv diskussion. Jag vet att det pågår ett väldigt
              omfattande arbete ute i de olika kommunerna. Det är det remissarbete
              som nu pågår. Det har redan kommit in en hel del synpunkter. Det
              är klart att man måste ta till sig dem i det fortsatta beredningsarbetet
              i Regeringskansliet, för att man så småningom ska komma med ett
              förslag som vi får möjlighet att diskutera här i kammaren längre
              fram i vår. Var med i den konstruktiva diskussionen, för det finns
              mycket gott att ta hänsyn till i utredningens underlag!
            </seg>
          </u>
          <note type="speaker" n="0f400f64">
            Anf. 56 CHRISTINA BERLIN (fp) replik:
          </note>
          <u who="unknown" xml:id="i-728c3337312a3527-4" n="9d3d52ba">
            <seg n="0570e357">
              Herr talman! Jag hoppas att också alla de synpunkter som nu har
              kommit fram får verka i detta. Eftersom det har blivit en så stor
              diskussion kan det ju inte vara bra. Ja, det kanske är bra på
              ett sätt, men jag tycker att man i kommunerna i så fall borde
              vara glad och säga: Å, nu har man sett över det här! Vad skönt,
              nu stämmer det även för oss i vår landsända!
            </seg>
            <seg n="e2531914">
              Det är viktigt att man inte ställer stad mot land. Jag ville
              inte nämna Helsingforss län, men jag bor ju ändå här. Det här
              är viktigt för hela landet.
            </seg>
            <seg n="34cc0c2f">
              Okej, jag litar på att man tar fasta på de synpunkter som kommer
              fram, för det är viktigt för Sverige att vi får ett bra system.
              Vi i Folkpartiet är inte emot det, och som Lars Johansson säger
              har vi haft en representant i utredningen, men systemet måste
              vara begripligt och gynna tillväxt.
            </seg>
          </u>
          <note n="b136f5a9">
            Föredrogs
          </note>
          <note n="0e6f44a8">
            Överläggningen var härmed avslutad.
          </note>
          <note n="34cf065a">
            13 § Statsskuldsräntor m.m.
          </note>
          <note type="speaker" n="3efc1802">
            Anf. 57 SVEN-ERIK ÖSTERBERG (s):
          </note>
          <u who="sven-erik_osterberg_0fd01f" xml:id="i-05fab43e9918bccc-2" n="5333b753" next="i-12e726143a108605-2">
            <seg n="3646087a">
              Herr talman! Jag ska mycket kort inledningsvis berätta lite grann
              om detta betänkande. Det handlar om utgiftsområde 26, och det
              beskriver de statsskuldsräntor som beräknas utgöra kostnaden för
              den statsskuld som gäller nästa år. Utskottet konstaterar att
              den beräknade kostnaden för statsskulden nästa år kommer att uppgå
              till ca 47 miljarder kronor.
            </seg>
          </u>
          <note n="673eba17">
            Anf. 58 GUNNAR AXÉN (m):
          </note>
          <u who="sven-erik_osterberg_0fd01f" xml:id="i-12e726143a108605-2" n="5333b753" prev="i-05fab43e9918bccc-2">
            <seg n="716e6cc4">
              Herr talman! Som sagt beräknas kostnaden för statsskulden nästa
              år uppgå till över 47 miljarder kronor. Under de kommande åren
              kommer kostnaden för statsskulden att öka ytterligare, främst
              som en följd av att statens stora budgetunderskott leder till
              en ökad statlig upplåning. Under de kommande fyra åren beräknas
              upplåningen öka med ungefär 160 miljarder kronor.
            </seg>
            <seg n="8d5c23d7">
              I år beräknas statens budgetunderskott uppgå till 49 miljarder
              kronor. Nästa år visar finanserna 72 miljarder i minus, år 2005
              39 miljarder i minus, år 2006 37 miljarder i minus, år 2007 19
              miljarder i minus. För varje år som går med underskott i statens
              finanser ökar statsskulden och därmed räntekostnaderna. Kostnaden
              skjuts på framtiden, och det sker under ett antal år då vi bedöms
              ha en relativt hög ekonomisk tillväxt.
            </seg>
            <seg n="bc6d78c9">
              Vi moderater vill se en annan ekonomisk politik, som innebär
              att statsskulden och räntekostnaden kan sänkas, bland annat genom
              försäljning av statliga företag. Nu har vi tidigare i dag haft
              en debatt om det statliga företagandet, och vi ska kanske undvika
              att ta den i repris. Därför kan jag i stället passa på att redogöra
              för de alternativ som står mot varandra.
            </seg>
            <seg n="97741456">
              Å ena sidan finns det de som säger att staten ska äga företag
              för att kunna ställa andra krav på dem än att de ska ge vinst.
              Lite oklart är det vilka krav som man ska ställa.
            </seg>
            <seg n="743d37c4">
              Å andra sidan hävdar vi moderater och andra att vi kan se hur
              det går när staten ställer särskilda krav på statliga företag.
              Låt mig ta Teracom som ett exempel där staten har sagt att man
              ska bygga ut ett digitalt mark-TV-nät. När den historien är klar
              kommer den att ha kostat skattebetalarna i storleksordningen 10
              miljarder kronor. Så är det ofta när staten använder de olika
              företagen i politiska syften.
            </seg>
            <seg n="44b13eda">
              De som vill att staten ska äga företag säger att de företag som
              staten inte ska ställa särskilda krav på ska i stället gå med
              vinst. Men vi säger att företag kan gå med vinst men att de också
              kan göra förluster. Om de går med förlust är det skattebetalarna
              som står där med notan och får finna sig i att betala för de risker
              och den spekulation som politiker har utsatt dem för.
            </seg>
            <seg n="808a1446">
              I stället för att riskera skattebetalarnas pengar borde de statliga
              företagen säljas så att vi kan betala av på statsskulden, så att
              vi kan minska kostnaderna för räntorna och så att vi kan minska
              kostnaderna för skattebetalarna. Det är ett säkrare och tryggare
              sätt att förvalta skattebetalarnas kapital. Det finns ingen anledning
              till att staten ska tillverka vodka, sälja plåster, odla granar,
              driva bank- och börsverksamhet, spekulera på fastighetsmarknaden,
              ägna sig åt vadslagningsverksamhet, driva transportrörelser, sälja
              mobilteletjänster eller äga hotell. Staten äger i dag faktiskt
              25 % av vårt inhemska näringsliv. En så omfattande statssocialism
              går inte att hitta i något annat demokratiskt land. Länder med
              mindre av socialism och mer av marknadsekonomi, där staten koncentrerar
              sig på att sköta gemensamma angelägenheter, till exempel rättstryggheten,
              på ett bra sätt i stället för att driva företag, uppvisar en högre
              ekonomisk tillväxt, vilket leder till ett högre välstånd och en
              högre välfärd. Det är den största vinsten med mer av marknadsekonomi
              och mindre av statligt företagande.
            </seg>
            <seg n="e18061ce">
              Som jag har klargjort anser vi att det vore bättre att sälja
              de statliga företagen och amortera på statsskulden. Det är en
              bättre förvaltning, och det är en säkrare förvaltning av skattebetalarnas
              pengar.
            </seg>
            <seg n="f2f35a15">
              Enligt vårt budgetalternativ skulle staten i ett första steg
              privatisera företag för 30 miljarder kronor nästa år. Det skulle
              minska räntekostnaderna med 700 miljoner kronor, pengar som kan
              användas till bättre saker än att bara betala ränta på statsskulden.
              Det hade varit en mycket klokare politik än den som förs i dag.
            </seg>
            <seg n="97d32d6f">
              Herr talman! Eftersom de förslag som jag har redovisat redan
              har fallit vid tidigare omröstningar nöjer jag mig nu med denna
              redogörelse.
            </seg>
          </u>
          <note type="speaker" n="c379f1c7">
            Anf. 59 MATS ODELL (kd):
          </note>
          <u who="mats_odell_4baa8b" xml:id="i-fbe04710cafd3b2e-0" n="3148b56f">
            <seg n="e83a3c6d">
              Herr talman! Om man får tro Ekonomistyrningsverket, och det ska
              man väl göra, befinner vi oss nu i mitten av ett gyllene decennium
              för Sverige. Just nu har vi de bästa ekonomiska förutsättningarna
              och de bästa demografiska förutsättningarna för tillväxt för att
              kunna samla i ladorna.
            </seg>
            <seg n="5007345f">
              Tittar man i budgetpropositionen och i Ekonomistyrningsverkets
              senaste budgetprognos som kom den 9 december kan man läsa att
              under denna gyllene period, då vi skulle samla i ladorna för den
              period som kommer därefter, nämligen när de äldsta av 40-talisterna
              börjar gå i pension redan i slutet av detta decennium och under
              första halvan av nästa decennium, då kommer påfrestningarna på
              ekonomin både genom ett minskat antal människor i arbete och en
              ökad försörjningsbörda. Under denna gyllene period ökar statsskulden
              med 225 miljarder kronor, precis tvärtemot att samla i ladorna.
            </seg>
            <seg n="99759147">
              Därför är detta dokument som vi nu ska ta ställning till, finansutskottets
              betänkande 4 om statsskuldsräntor, knappt värt papperet som det
              är skrivet på. Felaktigheterna i budgetpropositionen, den tillväxtfientliga
              budgetproposition som lades på riksdagens bord i början av riksmötet,
              består bland annat i att man antar att statsskulden skulle öka
              med 41,6 miljarder kronor. Nu visar Ekonomistyrningsverkets prognos
              att statsskulden i stället kommer att öka med 71,8 miljarder kronor.
              Det är alltså inte ens tavelträff vad gäller hur snabbt det för
              närvarande går utför med svenska statens finanser. Det är väldigt
              allvarligt. Det är ett problem för landet, och det är ett problem
              för regeringen. Och bakgrunden är naturligtvis att regeringen
              saknar en tillväxtpolitik som är förankrad i vetenskaplig och
              beprövad tradition och som är förankrad i det egna partiet. Nu
              när krubban är tom kallar man till tillväxtkonferenser. Då börjar
              man undra vilket utsäde man ska ha för att kunna få något i krubborna.
              Man skickar ut frågeformulär. Man har tillväxtsamtal. Kaffet flödar
              i Rosenbad. Allt detta sker medan statsskulden ökar.
            </seg>
            <seg n="2df8bb18">
              Det här är som sagt en mycket allvarlig situation. Socialdemokraterna
              ska nu låna. De trodde att de skulle låna 41 miljarder kronor
              till de löpande utgifterna nästa år. Men man ska nu låna nästan
              72 miljarder kronor till de löpande utgifterna. Samtidigt är kommunernas
              kassakistor tomma, trots massiva skattehöjningar. Landstingens
              kassakistor är tomma, trots massiva skattehöjningar. Regionernas
              kassakistor är tomma. Det är fullständigt ofattbart att regeringen
              inte har fört en tillväxtpolitik så att man har kunnat se till
              att den svenska välfärden byggs upp under denna gyllene period.
            </seg>
            <seg n="6fd78f70">
              Jag har räknat ut att budgetpropositionen för 2004 är den tjugonde
              stora propositionen som den socialdemokratiska regeringen har
              lagt fram sedan den kom tillbaka 1994 utan att det finns konkreta
              tillväxtförslag. Det har alltid stått att det kommer i nästa proposition.
              Först ska man ha tillväxtsamtal och lyssna på det ena och det
              andra och få in synpunkter. Men någon egen politik har man inte.
              Och bakgrunden till det är nu att vi ska låna 71,8 miljarder kronor.
              Det kan bli mer, och det kan bli mindre, men det är Ekonomistyrningsverkets
              prognos.
            </seg>
            <seg n="bd4dc0c0">
              Jag tyckte att Sven-Erik Österberg var väldigt klok när han sade
              ca 47 miljarder kronor. Jag skulle vilja fråga Sven-Erik Österberg:
              Hade det inte varit bättre att säga att det ser ut som om det
              skulle bli ytterligare ca 5 000 miljoner kronor som vi ska anslå
              till räntor på statsskulden under det kommande året?
            </seg>
            <seg n="cab21cc6">
              Sanningen är att det inte finns mer än knappt 200 miljoner kronor
              under utgiftstaket. Den här regeringen har inte ens råd att betala
              sin EU-avgift. Det är ett mycket allvarligt läge, herr talman.
              Och jag har, precis som Gunnar Axén, inget annat yrkande eftersom
              våra förslag har fallit vid en tidigare omröstning. Men läget
              är kritiskt, och det krävs en total omläggning av Sveriges ekonomiska
              politik om vi ska vända denna utveckling.
            </seg>
          </u>
          <note type="speaker" n="e3410d23">
            Anf. 60 LENA EK (c):
          </note>
          <u who="unknown" xml:id="i-728c3337312a3527-5" n="9d3d52ba">
            <seg n="fb178ba7">
              Herr talman! Ärade ledamöter! Åhörare! Detta betänkande handlar
              om statsskuldsräntor med mera. Vi kan konstatera att statsutgifterna
              är i period med en kraftig ökning, det vill säga att vi gör av
              med oerhört mycket mer pengar år från år. Som en följd av detta,
              för att följa budgetlagen, höjs utgiftstaket i en brant stigande
              kurva under den period som vi nu ska diskutera, det vill säga
              från nästa år och fram till 2007. Samtidigt minskar marginalerna
              för oförutsedda utgifter under detta tak. Till yttermera visso
              når regeringen sina mål och håller taket, inte på riktigt utan
              genom en lång rad av kreativa åtgärder och genom kreativ bokföring.
              Man flyttar om siffror och ändrar på beslut kostnader blir i stället
              minskade inkomster, utgifter lastas över på företag och kommuner,
              materialinköp för försvaret senareläggs och betalningar senareläggs.
              Det mest uppmärksammade exemplet är ju EU-avgiften. Men det finns
              annat.
            </seg>
            <seg n="5d0f7298">
              Det finns till exempel stöd till Sveriges lantbrukare. Pengarna
              från EU har kommit men hålls kvar över årsskiftet också det för
              att klara utgiftstaket. Därmed hanterar regeringen finanserna
              på ett sätt som aldrig skulle vara tillåtet för en vanlig företagare
              och en vanlig löntagare.
            </seg>
            <seg n="e5f5fcb0">
              Den som får bära bördan av detta är Sveriges skattebetalare som
              får betala för ökade räntekostnader, men också de företag som
              själva har förfallodatum vid årsskiftet men inte får avtalade
              ersättningar som de ska ha enligt normala regler och enligt EU:s
              direktiv.
            </seg>
            <seg n="4d90ccfc">
              Det här fifflandet blir ytterligare ett mycket dåligt exempel
              i den etiska debatten i dag. Samtidigt ser vi, när vi tittar på
              var och när de ökade utgifterna kommer, att viljan att sänka utgiftstrycket
              minskar jämfört med hur det var för några år sedan. Ännu farligare
              blir det om lågkonjunkturen förlängs och den förbättring som vi
              förväntat oss inte kommer utan skjuts framåt hela tiden. Om några
              år är vi dessutom i en situation där demografin gör att allting
              blir oerhört mycket dyrare. En minskande andel av den arbetande
              befolkningen ska ju då försörja en väldigt mycket större andel
              pensionärer.
            </seg>
            <seg n="20de085f">
              Den här utvecklingen är ohållbar, vilket väl alltfler har börjat
              notera. Tyvärr syns inte den medvetenheten i det här budgetförslaget
              och inte heller under de här utgiftsområdena.
            </seg>
            <seg n="87debabf">
              Ekonomistyrningsverket påpekar i sin rapport, som bara är några
              timmar gammal, att skatteintäkterna minskar, att utgifterna ökar
              och att tillväxten inte är tillräckligt hög. Det finns ju ett
              direkt samband mellan tillväxt och välfärd; de hänger ihop. I
              stället borde staten minska sina utgifter för att få ned räntekostnaderna.
              Men i föreliggande förslag avser man i stället att underbalansera
              statens budget varje år under den kommande budgetperioden. Varje
              år framöver ska staten gå med rejäla underskott, enligt majoritetens
              ekonomiska planering för landet Sverige.
            </seg>
            <seg n="8559325b">
              Detta innebär att statsskulden kommer att öka med en bra bit
              över 200 miljarder under den här perioden. Det innebär att de
              periodiserade räntekostnaderna ökar med 8 % per år i stället för
              att minska, som de tidigare gjort. Det ökade lånebehovet speglar
              direkt det saldo som ligger på statens sida med, som ESV prognostiserar,
              49 miljarder i år. Nästa år är det nästan 72 miljarder. Vidare
              handlar det om 40 miljarder, 37 miljarder, 19 miljarder. Det är
              en deprimerande sifferrad att läsa.
            </seg>
            <seg n="109deed4">
              Varför då detta? Jo, när kostnaderna ökar för ränta och amortering
              på statsskulden minskar självklart utrymmet för vård, skola och
              omsorg detta i ett läge där behoven ökar på grund av demografiska
              effekter.
            </seg>
            <seg n="c9a71357">
              Vi i Centerpartiet säger i ett förslag att det är dags för ett
              saldomål för statsbudgeten. När Bosse Ringholm som finansminister
              står här i talarstolen talar han alltid om den offentliga sektorn.
              Pensionssystemet är fristående och går bra. Kommunerna går med
              ungefär plus minus noll. Staten går med stora, och ökande, underskott.
            </seg>
            <seg n="fa8b0a49">
              Det är dags för staten att börja leva så som andra får göra och
              alltså betala sina räkningar i tid och se till att inte konsumera
              mer än vad som finns i plånboken.
            </seg>
            <seg n="13059129">
              Därför, herr talman, tycker jag att det är synd att inte fler
              partier har ställt upp på vårt förslag om ett saldomål för statsbudgeten.
              Jag tror att diskussionen om detta kommer att öka. Jag ser ju
              att olika analysinstitut faktiskt har börjat diskutera hur ett
              sådant saldomål skulle kunna utformas. Förhoppningsvis kan vi
              alltså se fram emot ett sådant förslag till våren.
            </seg>
            <seg n="925bdf16">
              Herr talman! Vårt förslag har tidigare fallit. Därför finns det
              inga yrkanden för mig att göra i den här debatten, utan jag får
              bara tala om vad vi i Centerpartiet tycker. Det har jag härmed
              gjort. Vidare vill jag meddela att vi återkommer när det gäller
              saldomålet för statens utgifter.
            </seg>
          </u>
          <note type="speaker" n="e11398f0">
            Anf. 61 MATS ODELL (kd) replik:
          </note>
          <u who="mats_odell_4baa8b" xml:id="i-fbe04710cafd3b2e-1" n="3148b56f">
            <seg n="998f7497">
              Herr talman! Jag kan instämma i allt som Lena Ek sade. Men på
              en punkt säger hon att andra partier har anslutit sig till Centerns
              krav på ett balansmål för staten. Jag vet inte om Lena Ek var
              riktigt medveten om vad hon sade. Vi kristdemokrater har nu i
              tre och ett halvt år haft den saken med i våra budgetförslag.
              Därefter har Folkpartiet anslutit sig. Det parti som senast anslutit
              sig är Centerpartiet. Det gläder oss väldigt mycket. Men ännu
              mer gläder det oss kanske att riksgäldsdirektören Thomas Franzén
              och nu senast faktiskt även Ekonomistyrningsverket också har anslutit
              sig. Det var mot den bakgrunden som jag begärde ordet. Det gjorde
              jag alltså inte för att vara kitslig mot Lena Ek.
            </seg>
            <seg n="d07ef107">
              Det är således en vidgande cirkel av viktiga aktörer som inser
              att det krävs ett saldomål för staten. Men jag tycker att finansutskottets
              majoritet avfärdar förslaget på ett helt felaktigt sätt när man
              tror att det handlar om att det ska vara varje år. Det är naturligtvis
              inte alls syftet. Tanken är i stället att ha ett saldomål som
              sträcker sig över en konjunkturcykel, på samma sätt som vi har
              ett överskottsmål för den offentliga sektorn.
            </seg>
          </u>
          <note type="speaker" n="7c0d541f">
            Anf. 62 LENA EK (c) replik:
          </note>
          <u who="unknown" xml:id="i-728c3337312a3527-6" n="9d3d52ba">
            <seg n="c2cb7b37">
              Herr talman! Jag är glad över att Mats Odell påstår sig inte
              vara kitslig. Emellanåt är det ganska roligt i debatten här.
            </seg>
            <seg n="dd8ac99f">
              Jag kommer ihåg historien om den lille gossen som gick i skola.
              När fröken frågade vem det var som rev Jerikos murar räckte han
              upp handen och sade: Fröken, det var inte jag.
            </seg>
            <seg n="83a736cf">
              De här diskussionerna har vi väl, tillsammans, fört under ett
              antal år. Patenträtten får väl avgöras i en tvist i korridoren
              utanför.
            </seg>
            <seg n="d008d7fe">
              Icke desto mindre är det så att nämnda saldomål behövs, och dessutom
              med en ökande tydlighet. Och icke desto mindre är det så att vi
              faktiskt behöver diskutera en närmare, en detaljerad, utformning
              av detta. Jag vill påpeka att det i den här diskussionen förekommer
              en del missuppfattningar. Man tror ju att vi ska ha ett statligt
              saldomål i stället för det kommunala saldomålet. Men jag tror
              att det kommunala saldomålet behöver finnas kvar. Det ger en nyttig
              debatt och är ett slags benchmarking en jämförande verksamhet
              mellan olika kommuner. Därför bör det finnas kvar. Men för det
              statliga saldomålet bör vi nog försöka finna de riktiga formerna
              inför vårens budgetdiskussion.
            </seg>
          </u>
          <note type="speaker" n="a0dc25b8">
            Anf. 63 MATS ODELL (kd) replik:
          </note>
          <u who="mats_odell_4baa8b" xml:id="i-fbe04710cafd3b2e-2" n="3148b56f">
            <seg n="90b0a976">
              Herr talman! Jag tror att Lena Ek och jag närmast faller i varandras
              armar. Vi får väl se vem som då är mest kitslig.
            </seg>
            <seg n="1ebf51d3">
              Man kan titta på båda partiernas motioner. Jag har för mig att
              bägge kräver att regeringen ska återkomma med förslag. Centern
              kräver väl dessutom en utredning. Men okej, det behövs.
            </seg>
            <seg n="ad859e33">
              På samma sätt tror jag, herr talman, att det behövs en utveckling
              av det kommunala saldomålet, som i dag är för snävt. Enligt min
              och Kristdemokraternas uppfattning drar det så att säga fram orimliga
              åtgärder. Även där behövs det en något längre tid för att åstadkomma
              balans.
            </seg>
          </u>
          <note type="speaker" n="d25a8387">
            Anf. 64 LENA EK (c) replik:
          </note>
          <u who="unknown" xml:id="i-728c3337312a3527-7" n="9d3d52ba">
            <seg n="46fbc08c">
              Herr talman! I konsumentlagstiftningen finns det regler som handlar
              om allmänna lovprisanden som i det sammanhanget inte har något
              rättsligt värde. Vi är snart inne på en sådan debatt i det här
              sammanhanget, vilket kanske drar uppmärksamheten från det faktum
              att det är ett skarpt läge. Det är en mycket allvarlig situation.
            </seg>
            <seg n="f7e38ee3">
              Till detta kommer att gemene man i Sverige mentalt på något sätt
              har en bild av att den statliga ekonomin sköts utomordentligt
              bra och att den uttalade tesen om att den som är satt i skuld
              icke är fri fortfarande gäller. Men på tre år har det i stället
              totalt vänt. Situationen är nu en helt annan. Skulderna ökar.
              Kostnaderna ökar. Besparingarna ökar. Tillväxten ökar inte . Det
              är nu dags att fokusera på de här allvarliga ekonomiska problemen,
              som kommer att drabba var och en av oss inom en mycket snar framtid.
            </seg>
            <seg n="75ff7d66">
              Avslutningsvis vill jag bara tillönska alla en god jul.
            </seg>
          </u>
          <note type="speaker" n="6637f02d">
            Anf. 65 AGNETA RINGMAN (s):
          </note>
          <u who="agneta_ringman_bc7ec9" xml:id="i-dd1fcf667d57ebb4-0" n="4596b366">
            <seg n="df116d4a">
              Herr talman! Den internationella ekonomin har vänt uppåt nu,
              och konjunkturen ser ut att förstärkas även i Sverige. Enligt
              många bedömare råder det inget tvivel om att lågkonjunkturens
              djupaste nedgång är passerad.
            </seg>
            <seg n="815bdad0">
              Men återhämtningen går långsamt, och ingen verkar tro på en snabb
              vändning.
            </seg>
            <seg n="96aad4b2">
              Att vi nu befinner oss i ett svagt konjunkturläge påverkar naturligtvis
              statsskulden och statsskuldsräntorna. Statsskuldens storlek, ränta
              och valutakurser, lånebehovet men också upplånings- och skuldförvaltningsteknik
              påverkar anslaget för statsskuldsräntorna, som vi behandlar i
              det här betänkandet.
            </seg>
            <seg n="a256a684">
              Ett av socialdemokratins kännetecken är att hålla ordning och
              reda i statens finanser, och det vill vi fortsätta att göra. Vi
              ska naturligtvis göra rätt för oss och betala räntor och amorteringar
              på statens skulder och inte låna mer än vad som är nödvändigt
              för att kunna slå vakt om och utveckla välfärdssamhället.
            </seg>
            <seg n="0e3d18d1">
              Staten betalar av på skulden när budgeten ger överskott. När
              kronans värde stiger i förhållande till utländska valutor minskar
              statsskulden. Omvänt ökar statsskulden om kronans värde minskar.
            </seg>
            <seg n="5006a85a">
              Vi ska naturligtvis undvika en alltför stor statsskuld därför
              att landet blir känsligt för svängningar i konjunkturen om statsskulden
              är stor och också därför att om räntorna går upp stiger statsskulden
              snabbt. Det är inte bra, för då får kommande generationer betala
              räkningen, och det är inte vår avsikt.
            </seg>
            <seg n="2a8aeb8b">
              Under perioden 19952002 minskade statsskuldsräntorna från 105
              miljarder till 67 miljarder. Detta berodde framför allt på lägre
              marknadsräntor och på att statsskulden minskade. I år har räntan
              på statsskulden beräknats till 42 miljarder för att under nästa
              och kommande två år öka igen till 58 miljarder 2006. De här ökade
              ränteutgifterna beror främst på minskade överkurser. Ett beräknat
              högre ränteläge och en större statsskuld mot slutet av perioden
              innebär också ökade utgifter för statsskuldsräntorna.
            </seg>
            <seg n="3fa78031">
              Jag tänker inte här kommentera vart och ett av de särskilda yttrandena
              i betänkandet. Jag kan bara konstatera att det finns olika sätt
              att göra beräkningar och analyser på. Det tycks som så att de
              borgerliga partierna är ense om att de inte kunnat enas om ett
              gemensamt yttrande. Motionärerna har i sina motioner på olika
              sätt hävdat att utförsäljningen av statliga företag minskar statsskulden.
              Intäkterna från företagsförsäljningen skulle gå till amorteringar,
              och på så sätt skulle också statsskulden minska.
            </seg>
            <seg n="40ccb7ee">
              Jag noterar att alla de borgerliga partierna räknar på sinsemellan
              olika sätt, och därför finns det också fyra olika förslag till
              anslag för statsskuldsräntorna, förutom regeringens.
            </seg>
            <seg n="bb092ac8">
              Herr talman! Riksdagen beslutade redan i november om nästa års
              utgiftsramar. I och med detta har också utskottet redan fastställt
              de samlade utgifterna för utgiftsområde 26, som det här betänkandet
              handlar om.
            </seg>
          </u>
          <note n="7ac6dff7">
            Avslutningsvis, herr talman, yrkar jag bifall till förslaget
            i betänkande FiU4.
          </note>
          <note type="speaker" n="1798727c">
            Anf. 66 MATS ODELL (kd) replik:
          </note>
          <u who="mats_odell_4baa8b" xml:id="i-fbe04710cafd3b2e-3" n="3148b56f">
            <seg n="f7f54c4d">
              Herr talman! Agneta Ringman är inte ansvarig för regeringens
              politik men har den otacksamma uppgiften att försöka försvara
              den. Jag märkte att hon intog en mycket defensiv hållning. Det
              tycker jag är klokt.
            </seg>
            <seg n="3b2d3d96">
              Hon säger att socialdemokratin kännetecknas av att hålla ordning
              och reda i statens finanser. Det är rätt, fram tills ganska nyligen.
              Jag håller med om det. Men det som vi nu ser i Ekonomistyrningsverkets
              budgetprognos tyder på något annat. Det kan väl inte betecknas
              som att hålla ordning i statens finanser om man måste låna över
              70 % mer än vad man hade räknat med. Därmed tycker jag att alla
              insinuationer om att oppositionen har räknat fel i sina förslag
              på något sätt framstår som lite futtiga. De verkliga felräknarna,
              herr talman, är faktiskt regeringen och dess stödpartier.
            </seg>
            <seg n="8c176f27">
              Vi vet inte hur utfallet blir, men vi har ändå en myndighet där
              vi avlönar de bästa tänkbara personer för att räkna på detta.
              De kommer fram till en helt annan situation än den som beskrivs
              i det betänkande som vi behandlar och ska fatta beslut om om en
              stund.
            </seg>
            <seg n="10dc8c8b">
              Jag vill ändå fråga Agneta Ringman: Är det rimligt att vi ska
              fatta beslut om att anslå 47,7 miljarder när vi vet att det kommer
              att handla om kanske 53 miljarder? Borde man inte på något sätt
              antyda att det här är ett problem, särskilt som vi vet att ni
              skjuter upp inbetalningen av EU-avgiften? Den ska också in. Nu
              vet vi i och för sig att statsskuldsräntorna inte ska in inom
              utgiftstaket, men de ska ändå betalas. Jag tycker att det hade
              varit rimligt om man på något sätt hade kommenterat att situationen
              i statens ekonomi ständigt försämras.
            </seg>
          </u>
          <note type="speaker" n="2ee64160">
            Anf. 67 AGNETA RINGMAN (s) replik:
          </note>
          <u who="agneta_ringman_bc7ec9" xml:id="i-dd1fcf667d57ebb4-1" n="4596b366">
            <seg n="5855ddcc">
              Herr talman! Naturligtvis är vi socialdemokrater och regeringen
              lika oroade som Mats Odell över den utveckling som sker. Men de
              prognoser som har kommit under den senaste veckan, och som Mats
              Odell hänvisar till, från Ekonomistyrningsverket är inte någonting
              som kommer för första gången. Det har kommit sådana prognoser
              tidigare också. Det är, som jag sade i mitt huvudanförande, att
              man räknar på olika sätt. Ekonomistyrningsverket räknar inte på
              samma sätt som Finansdepartementet gör. Den viktigaste skillnaden,
              så som jag har förstått det, är att regeringen räknar med årliga
              inkomster från utförsäljningar av statsliga företag. Det gör inte
              Ekonomistyrningsverket. De räknar bara med det som redan är beslutat,
              alltså den redan beslutade politiken. Det är en stor skillnad.
            </seg>
            <seg n="a60713af">
              Ni kristdemokrater finansierar stora avbetalningar av statsskulden
              med försäljningar av företag, enligt era motioner. Då beaktar
              ni inte de konsekvenser som ni borde beakta, och ni tar inte heller
              hänsyn till det marknadsläge som är. Det är lite skillnad.
            </seg>
          </u>
          <note type="speaker" n="b4f7a9bd">
            Anf. 68 MATS ODELL (kd) replik:
          </note>
          <u who="mats_odell_4baa8b" xml:id="i-fbe04710cafd3b2e-4" n="3148b56f">
            <seg n="65f44fb4">
              Herr talman! Jag vet inte om Agneta Ringman verkligen hörde vad
              hon själv sade. Först anklagade hon oss för att bygga på stora
              utförsäljningar. Sedan säger hon att Ekonomistyrningsverket har
              fel därför att de inte har med några utförsäljningar, medan det
              socialdemokratiska budgetalternativet bygger på utförsäljningar.
              Det går inte ihop. Dessutom diskuterar vi i dag regeringens förslag.
              Vårt förslag föll den 19 november. Det är ni som äger detta problem.
            </seg>
            <seg n="cac07e6f">
              Ja, det är roligt att ni är lika oroade som vi. Det hade också
              varit bra om ni hade velat vidta de åtgärder som vi under en lång
              tid har föreslagit och som skulle ändra på den här situationen.
              Det är där vi skiljer oss, Agneta Ringman. Ni är oroade och sitter
              och tittar på hur kassakistorna blir allt tommare. Ni ser ned
              i trossbotten nästan när ni tittar in i kassavalven.
            </seg>
            <seg n="45026a5f">
              Det är en paradoxal situation att ni nu först börjar diskutera
              tillväxt och hur ni skulle kunna få in resurser. Ni har ett kameralt
              perspektiv, och det måste man ha när man vill hålla ordning. Men
              faktum är att man också måste satsa på att få tillväxt så att
              man kan betala sina EU-avgifter och kan få in så mycket att man
              klarar välfärden. Det är där vi har vår kritik.
            </seg>
          </u>
          <note type="speaker" n="ab12d9af">
            Anf. 69 AGNETA RINGMAN (s) replik:
          </note>
          <u who="agneta_ringman_bc7ec9" xml:id="i-dd1fcf667d57ebb4-2" n="4596b366">
            <seg n="dd3c9736">
              Herr talman! Det är möjligt att jag sade lite fel, men jag sade
              inte att Ekonomistyrningsverket inte räknar med några utförsäljningar,
              för det gör det. Det kan jag bekräfta. Men man räknar på olika
              sätt.
            </seg>
            <seg n="35069f45">
              Skillnaderna beror på att Ekonomistyrningsverket beräknar en
              lägre försäljningstakt än vad regeringen gör. Regeringen lägger
              ut det över åren med 15 miljarder per år. Det gör inte Ekonomistyrningsverket.
              De räknar bara med det som har beslutats av riksdagen.
            </seg>
            <seg n="8821556e">
              Det är rätt att Ekonomistyrningsverket beräknar ökade utgifter
              för EU-avgiften, vilket vi inte gör. Så jag måste hålla med Mats
              Odell i den delen.
            </seg>
          </u>
          <note n="b136f5a9">
            Föredrogs
          </note>
          <note n="0e6f44a8">
            Överläggningen var härmed avslutad.
          </note>
          <note n="4ba403d4">
            14 § Avgiften till Europeiska gemenskapen
          </note>
          <note type="speaker" n="65d81620">
            Anf. 70 AGNETA GILLE (s):
          </note>
          <u who="agneta_gille_1d7547" xml:id="i-b1033289c93790ef-0" n="76bc802b" next="i-2c2cf8ff5a342af2-0">
            <seg n="829444e8">
              Herr talman! Vi ska nu debattera finansutskottets betänkande
              nr 5 som behandlar utgiftsområde 27. Det handlar om den avgift
              som Sverige betalar till Europeiska gemenskapen. Finansutskottet
              tillstyrker regeringens förslag till det anslag inom utgiftsområde
              27 som utgör avgiften till den europeiska gemenskapen.
            </seg>
            <seg n="dea8f3fb">
              Utskottet tillstyrker propositionen. Det innebär att regeringen
              bemyndigas att ikläda staten de åtaganden som följer av EU-budgeten
              för budgetåret 2004 avseende åtaganden och bemyndiganden.
            </seg>
          </u>
          <note n="a815384d">
            Utskottet har också behandlat tre motionsyrkanden som väcktes
            under den allmänna motionstiden. Dessa motioner avstyrks.
          </note>
          <u who="agneta_gille_1d7547" xml:id="i-2c2cf8ff5a342af2-0" n="76bc802b" prev="i-b1033289c93790ef-0">
            <seg n="09f70d8e">
              Det finns inga reservationer i betänkandet, men det finns fyra
              särskilda yttranden.
            </seg>
            <seg n="ebc440b0">
              Med detta överlämnar jag ordet för debatt.
            </seg>
            <seg n="1a31122c">
              Herr talman! Statsministern och finansministern är kvicka att
              kritisera andra EU-länder då de bryter mot EU:s regelverk. De
              länder som bryter mot våra gemensamma regler ska givetvis kritiseras.
              Men när regeringen själv flagrant och aktivt väljer att bryta
              mot gällande regler skorrar kritiken falskt.
            </seg>
            <seg n="61ecc630">
              Regeringen tänker i år bryta mot EU:s regler och betala in en
              del av årets medlemsavgift för sent. Syftet med detta är att i
              sedvanlig ordning tricksa med budgeten för att inte spräcka utgiftstaket.
              I stället för att öppet redovisa att man inte har lyckats klara
              årets utgiftstak skjuter man på utgifter till nästa år, i det
              här fallet en del av medlemsavgiften till EU.
            </seg>
            <seg n="f119ef9f">
              Resultatet kommer att bli att svenska skattebetalare tvingas
              att betala miljontals kronor i straffavgift och att Sveriges trovärdighet
              minskar. Hur ska Sverige i framtiden med någon form av trovärdighet
              kunna kritisera och agera mot andra medlemsländer när de inte
              följer gemensamt uppsatta spelregler? Och hur kan regeringen välja
              att påtvinga skattebetalarna ökade utgifter nästa år bara för
              att kunna säga att man inte spräckte utgiftstaket i år?
            </seg>
            <seg n="4b58031c">
              Nästa år lär det inte bli lättare. Prognosen redan nu är att
              utgiftstaket spricker med 5 miljarder kronor. Ska regeringen i
              slutet av nästa år på nytt bryta mot EU:s regler, belasta skattebetalarna
              med miljoner i ökade utgifter och minska Sveriges trovärdighet
              ytterligare? Vem är det man försöker att lura egentligen?
            </seg>
            <seg n="b53c7a88">
              När vi i dag ska besluta om anslaget för EU-avgiften nästa år
              måste vi skicka med ett tydligt budskap till regeringen. Detta
              är pengar till EU-avgift för 2004, och den avgiften ska betalas
              i tid så att skattebetalarna slipper onödiga utgifter och Sverige
              kan återvinna åtminstone en del av den trovärdighet vi nu förlorar
              genom regeringens märkliga agerande.
            </seg>
            <seg n="fe7b43e6">
              Det vore på sin plats att i synnerhet Socialdemokraternas företrädare
              i den här debatten talade om att han eller hon anser att medlemsavgiften
              ska betalas i tid. En annan åsikt borde vara under den här riksdagens
              värdighet.
            </seg>
            <seg n="a60abc83">
              Slutligen vill jag framhålla att även om EU lyckas att hålla
              igen på sina utgifter så pass mycket att vi under nästa år kan
              räkna med en viss återbetalning eller rabatt på medlemsavgiften
              är det på sin plats att rikta en uppmaning till regeringen. Inom
              ramen för EU-samarbetet bör man hushålla med skattebetalarnas
              pengar på ett klokt sätt och arbeta för att hålla igen på utgifterna
              även om jag, mot bakgrund av regeringens oförmåga att hålla igen
              på de svenska statsutgifterna, tvivlar på regeringens förmåga
              även i detta fall.
            </seg>
          </u>
          <note n="745d5efd">
            Anf. 71 GUNNAR AXÉN (m):
          </note>
          <note type="speaker" n="209ecffc">
            Anf. 72 CHRISTER NYLANDER (fp):
          </note>
          <u who="christer_nylander_7e0a9f" xml:id="i-32411cb607dfbe6f-1" n="abacae9d">
            <seg n="d556b554">
              Herr talman! Det sägs att när Lord Byron vaknade en morgon så
              var han berömd. Om statsbudgeten för 2004 kan man möjligen säga
              att när den vaknar upp i morgon är den alldeles bortglömd.
            </seg>
            <seg n="e5e3fa22">
              Det här är det näst sista av en lång rad utskottsbetänkanden
              med anledning av budgetpropositionen. Om bara en liten stund ska
              riksdagen fatta beslut om statsbudget för 2004. Det är delvis
              en svag budget, och det är också en budget som redan är inaktuell.
            </seg>
            <seg n="6dc4e743">
              Vi har hört i nyhetsrapporteringen att också regeringen och stödpartierna
              numera tycker att budgetpropositionen innehåller för få åtgärder
              för att man ska få i gång tillväxten och öka jobben. Redan innan
              statsbudgeten är antagen sitter man och förhandlar om vilka förändringar
              som ska genomföras i tilläggsbudgeten under nästa år.
            </seg>
            <seg n="d3c8e421">
              Det är bra att man funderar över de här sakerna och över vad
              som krävs för att skapa nya jobb och få i gång tillväxten. Men
              det viktigaste är ju åtgärderna, och det är mycket bekymmersamt
              att sådana åtgärder inte finns med redan nu i budgetförslaget.
            </seg>
            <seg n="9e592125">
              Ledande regeringsföreträdare brukar beskylla företag för att
              vara kortsiktiga. Men regeringens sätt att arbeta i det här fallet
              kan inte karakteriseras som något annat än kvartalspolitik.
            </seg>
            <seg n="4589423e">
              Det är också en svag budget därför att den inte innehåller några
              marginaler. Det håller inte. För 2003 hade man en lika liten marginal
              som man har nu för 2004, och den är förbrukad flera gånger om.
              Faktum är att också budgetmarginalen för 2004 kommer att vara
              förbrukad nästan innan året har börjat.
            </seg>
            <seg n="82cc1bc6">
              Nu diskuterar vi EU-avgiften. Tyvärr finns det anledning för
              riksdagen att fundera på och oroa sig över om regeringen i denna
              del har tänkt följa riksdagens beslut eller om man tänker göra
              precis på samma sätt som man gjorde för 2003.
            </seg>
            <seg n="302beff0">
              Regeringen vill delvis skjuta på inbetalningarna av EU-avgiften
              till efter årsskiftet. På så sätt ska man klara utgiftstaket för
              2003. Samtidigt innebär det att man drar på sig ökade kostnader
              för 2004 med motsvarande belopp och dessutom drar man på sig en
              straffavgift. Bara straffavgiften äter upp 10 % av nästa års budgetmarginal.
            </seg>
            <seg n="fabe01f8">
              Frågan som måste ställas är om regeringen ser avgiften som en
              budgetregulator, som ett dragspel, som man betalar när man har
              råd, om man har råd en avgift som man skjuter på till andra sidan
              årsskiftet om det krävs för att hålla sig inom utgiftstaket. Det
              skulle vara intressant att höra vad utskottsmajoriteten tror om
              detta. Kommer riksdagens beslut om EU-avgift för 2004 att följas
              av regeringen, eller kommer man att göra samma sak nästa år som
              man har gjort i år?
            </seg>
            <seg n="8629c34c">
              Under loppet av 2004 kommer vi alldeles säkert att få se flera
              åtgärder för att rädda utgiftstaket. Vi vet inte om det återigen
              blir inbetalningen av EU-avgiften som man skjuter på eller om
              det blir någon annan manöver. Men en sak är säker: Den här budgen
              som antas om en liten stund kommer inte att hålla.
            </seg>
            <seg n="59b6e0ba">
              Herr talman! Låt mig erkänna att jag i förra veckan gjorde en
              ringholmare. Tvättmaskinen där hemma gick sönder, och vi blev
              tvungna att köpa en ny. När vi kom till affären erbjöd man oss
              att skjuta på betalningen till efter jul- och nyårshelgerna. Så
              fick det bli. Men inte tror jag och min familj att det blir billigare
              på det viset. Inte förbättras familjens ekonomi på grund av att
              vi skjuter på betalningen, att vi flyttar en utgift till nästa
              kalenderår.
            </seg>
            <seg n="c1c45a8f">
              En sådan sak kan man göra om båda parter är överens eller om
              hushållets ekonomi har större chans att klara betalningen i januari
              i stället för under julklappsmånaden. Men ingen av dessa båda
              förutsättningar gäller ju EU-avgiften och regeringens förhållande
              till den. Man bryter en EU-överenskommelse och man gör en redan
              ansträngd budget för 2004 ännu mer ansträngd.
            </seg>
            <seg n="2bab9c4f">
              Herr talman! Den statsbudget som riksdagen antar om en liten
              stund har sämre marginaler och ett ännu mer ansträngt budgettak
              än vad betänkandet ger sken av. Statsbudgeten för 2004 är inaktuell
              redan när beslutet fattas och innan året är slut. Det är inte
              bra för jobben och inte för tillväxten, och det är verkligen inte
              bra för tilltron till Sveriges ekonomi.
            </seg>
          </u>
          <note type="speaker" n="0227b988">
            Anf. 73 MATS ODELL (kd):
          </note>
          <u who="mats_odell_4baa8b" xml:id="i-fbe04710cafd3b2e-5" n="3148b56f">
            <seg n="219d4976">
              Herr talman! Förra måndagen och tisdagen var jag i Bryssel och
              träffade en del kolleger i vårt europeiska partis så kallade politiska
              byrå. Där var det inte minst en del tyska och franska kolleger
              som undrade vad Sverige nu har börjat med som inte betalar sin
              avgift, mot bakgrund av att man tycker att Sverige har varit kanske
              det land som har haft de allra längsta pekpinnarna mot just de
              här länderna som inte har klarat sina åtaganden inom stabilitetspakten.
            </seg>
            <seg n="afa8ef92">
              Vi har framför oss ett förslag till beslut i punkt 2. Det citerades
              också här tidigare att riksdagen bemyndigar regeringen att ikläda
              staten de åtaganden som följer av EU-budgeten för budgetåret 2004.
              Det är ju exakt samma beslut som vi tog förra året vid ungefär
              den här tiden de åtaganden som följer av EU-budgeten.
            </seg>
            <seg n="8c27bbce">
              Faktum är att vi inte bara har skapat ett väldigt dåligt föredöme,
              utan vi bryter här uppenbarligen mot ingångna avtal. Därför tycker
              jag att det är rimligt att riksdagens konstitutionsutskott nu
              faktiskt kommer att granska detta utifrån tre utgångspunkter,
              dels om denna hantering står i överensstämmelse med de regler
              som Sverige som medlemsstat i EU har förbundit sig att följa,
              dels om den står i överensstämmelse med riksdagens beslut om utgiftstak
              som vi fattade här förra året där de anvisade utgifterna för EU-avgiften
              ingår, dels hur ett regeringsbeslut som ådrar Sverige både böter
              och straffavgifter står i överensstämmelse med våra egna författningar,
              vilket jag tror är väldigt tveksamt.
            </seg>
            <seg n="80717889">
              Det är ganska uppenbart att regeringen så sent som den 27 november
              i ett aktivt regeringsbeslut förbjöd Kammarkollegiet och Riksskatteverket
              att betala EU-avgiften den 1 december i enlighet med den plan
              man hade upprättat tillsammans med Europeiska unionen.
            </seg>
            <seg n="81c778b3">
              Detta, herr talman, är såvitt jag vet första gången i den europeiska
              unionens historia som ett medlemsland medvetet har kalkylerat
              med att bryta mot ingångna avtal om hur avgifterna ska betalas.
              Det har förekommit att något land har missat av misstag, bland
              annat Portugal, men inte att man i ett regeringsbeslut fattar
              ett sådant beslut. Vilken prejudicerande effekt kommer detta att
              få på betalningsmoralen hos till exempel de anslutarländer som
              har betydligt sämre ekonomi än vad Sverige, i alla fall regeringen,
              skryter med att vi har? Vilken effekt får detta på alla som ska
              betala in moms och så vidare? Det är klart att det här är ett
              gigantiskt misslyckande för regeringen och ytterligare ett bevis
              på att vi inte kan åstadkomma så pass goda tillväxtförhållanden
              att vi får de resurser som behövs för de mest elementära sakerna
              i vår statsbudget.
            </seg>
            <seg n="db58ce35">
              Vi har inte heller något annat yrkande än det som ligger i betänkandet.
              Men liksom det förra betänkandet är det här uppenbarligen knappast
              ens värt papperet som det är skrivet på.
            </seg>
          </u>
          <note type="speaker" n="6ea3fba5">
            Anf. 74 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-f966ae6aa2a19b74-5" n="a2980b41">
            <seg n="1900bf5d">
              Herr talman! Det här ärendet kan ses som ett transportärende.
              Trots det är det dock värt några kommentarer.
            </seg>
            <seg n="5f0efc84">
              Vi instämmer i den inriktning som uttalas om att vi från svensk
              sida ska verka för fortsatt förenkling av finansieringssystemet
              för att öka transfereringen och möjligheten att göra vettiga prognoser.
              Det är en klar ambition från Centerpartiet att Sverige ska bidra
              till att göra EU smalare och effektivare. Det inbegriper att ständigt
              jaga kostnader, att syssla med frågor som är av övergripande karaktär
              och att verkligen arbeta för att EU framstår som en politisk nivå
              som gagnar alla människor som finns inom den europeiska unionen.
            </seg>
            <seg n="132a70c9">
              Det som däremot är beklagligt är att vi även på det här området,
              som berör avgiften till Europeiska unionen, kan märka av regeringens
              budgettricksande. En medlemsavgift betalas under det år medlemskapet
              gäller. Det gäller hemma i idrottsföreningen, det gäller i det
              politiska partiet och det gäller i EU. En medlemsavgift är en
              form av avtal. Vårt rättssystem är grundat på tesen pacta sunt
              servanda , alltså att avtal ska hållas. Då ska vi också betala
              avgiften under den tid som är stipulerad.
            </seg>
            <seg n="134d3454">
              Att vid årsskiftet skjuta upp inbetalningar för att kunna uppvisa
              att man inte spräcker budgettaket, samtidigt som det innebär att
              Sverige får betala straffavgifter i mångmiljonklassen, är inte
              förenligt med en god ekonomisk hushållning. Jag vet inte om Lars
              Bäckström skulle ha uttalat att det här är skurkstreck eller om
              någon annan skulle ha sagt att det är kreativ bokföring, för att
              använda de ord som har använts tidigare här i debatten. Det är
              en bra ambition att ha ordning och reda i finanserna, men det
              får inte urarta till dumhet.
            </seg>
            <seg n="97b2eb4c">
              Syftet med att ha ett utgiftstak är att verkligen analysera och
              därmed veta vad man håller på med för att på så sätt sänka kostnaden
              och få varje krona att vara så effektiv som möjligt. Som tillämpningen
              nu är får den totalt motsatt verkan, och det är inte tillfredsställande.
              Det inger inte den trovärdighet som jag tycker att beslut i den
              här kammaren ska ge.
            </seg>
          </u>
          <note type="speaker" n="ef5e75e8">
            Anf. 75 TOMMY WAIDELICH (s):
          </note>
          <u who="tommy_waidelich_59c265" xml:id="i-c2397e85d3ab5973-0" n="7bfdcdce">
            <seg n="4db64248">
              Herr talman! Till att börja med skulle jag vilja yrka bifall
              till propositionen och avslag på de berörda motionerna.
            </seg>
            <seg n="f794be53">
              Det här ärendet handlar om den avgift som Sverige ska betala
              till EU under kommande år. Den föregående debatten har kanske
              varit mer inriktad på årets avgift, men jag återkommer till den
              lite senare.
            </seg>
            <seg n="c1c15d05">
              Jag vill ändå redogöra lite för hur majoriteten har diskuterat
              när vi har landat i det här förslaget till beslut. Det är dessutom
              en majoritet av samtliga partier i utskottet.
            </seg>
            <seg n="fc45b436">
              Som Agneta Gille sade inledningsvis uppgår avgiften till dryga
              24 miljarder. Mer än hälften av de här pengarna kommer tillbaks
              till Sverige i form av olika struktur- och jordbrukssystem. Det
              innebär trots allt att Sverige är nettobidragsgivare till EU:s
              budget. Vi betalar mer än vad vi får tillbaka. Det gör vi framför
              allt för att vi beräknas vara bland de rikare länderna i unionen.
            </seg>
            <seg n="c395bf30">
              Jag tycker som socialdemokrat att den här principen är bra, att
              vi bidrar efter bärkraft. Det är en omfördelning som påminner
              om den som vägleder den kommunala utjämningen här i Sverige. Sedan
              kan man givetvis diskutera innehållet i EU-budgeten hur pengarna
              fördelas och hur de används på samma sätt som man kan diskutera
              detaljer i det kommunala utjämningssystemet och hur kommunerna
              använder sina pengar.
            </seg>
            <seg n="1dfab891">
              Vi menar att alltför mycket av EU-medel i dag används till jordbrukspolitik.
              Det håller visserligen på att förändras som en del av GATS-överenskommelser
              men också som en nödvändig konsekvens av utvidgningen. Men här
              krävs det fortsatta reformer.
            </seg>
            <seg n="8215142a">
              Det är också viktigt att EU:s gemensamma medel inte försnillas
              genom fusk och bedrägerier. Det är en svensk linje som har manifesterats
              här i riksdagen och av regeringen. Finansutskottet har också vid
              flera tillfällen betonat detta.
            </seg>
            <seg n="5fb4a465">
              I målen för EU:s budgetpolitik, som riksdagen godkänt, sägs att
              Sverige ska verka för en förbättrad budgetdisciplin vid användningen
              av EU:s budgetmedel, och regeringen påminner om de här målen i
              budgetpropositionen och säger att de ligger fast.
            </seg>
            <seg n="6bb65658">
              Samtidigt driver nu regeringen linjen inför förhandlingarna om
              nästa långtidsbudget, vilket vi är många som fått information
              om här i riksdagen men också genom medieuppgifter, att EU:s totala
              åtaganden ska hållas igen och att EU-avgiften därmed ska minskas.
              De här två perspektiven, det vill säga att ha synpunkter på hur
              EU:s medel används i dag och också att ha en långsiktig idé om
              hur de ska användas i framtiden så att avgifterna inte ökar utan
              gärna minskar, är också de krav som förs fram i en av de motioner
              som vi har att behandla i det här betänkandet.
            </seg>
            <seg n="3720196c">
              Den andra motionen, från Folkpartiet, ansluter sig till regeringens
              linje och kan därmed anses tillgodosedd.
            </seg>
            <seg n="5a762143">
              Av de två skälen avstyrker vi de berörda motionerna.
            </seg>
            <seg n="4ba78e4a">
              Sedan har det kommit upp en debatt om årets EU-avgift. Här framställde
              talarna före mig det som en stor katastrof att Sverige nu dröjer
              med betalningen av EU-avgiften.
            </seg>
            <seg n="5ef9d8a0">
              Men vi ska komma ihåg att EU också dröjer med återbetalningen
              av medel till Sverige. Det är ju så att EU har dröjt i snart ett
              år med att betala tillbaka de pengar som faktiskt ska reglera
              avgiften i år. Det står ju också i propositionen inför kommande
              år att avgiften kan komma att förändras av återbetalningar från
              tidigare års budgetar.
            </seg>
            <seg n="073cafbb">
              Här ser vi också att EU ständigt har en överbudgetering från
              år till år som gör att vi från Sveriges sida egentligen lånar
              ut pengar till övriga EU. Jag tycker inte att det kan anses vara
              någon stor sak att Sverige nu också dröjer på samma sätt som EU
              gör med att betala en del av årets avgift.
            </seg>
            <seg n="2fc0adbf">
              Vi ska också komma ihåg att en del av de pengar vi måste betala
              i år härrör sig till en statistisk omräkning. Det handlar om hur
              man räknar ut BNP som härrör sig till budgetar ända från 1995,
              när vi blev medlemmar. Det är över hälften som härrör sig till
              att EU har ändrat sin statistiska omräkning. Då kan man fråga
              sig: Är det rimligt att detta ska betalas på en gång? Jag tycker
              inte att man kan säga att det här är en så stor sak som oppositionen
              gör det till.
            </seg>
            <seg n="bc459490">
              Sedan är det också, det ska erkännas, en prioritering från regeringens
              sida. Regeringen har prioriterat att följa budgetlagen, det vill
              säga att hålla utgiftstaket. Det är det överordnade målet för
              regeringen. Jag skulle vilja veta hur det hade låtit i den här
              kammaren om regeringen inte hade vidtagit åtgärder. Regeringen
              har bedömt det här som den minst skadliga åtgärden av flera för
              att klara budgetlagen, vilket är det överordnade målet. Det kan
              vara en förklaring till den debatt som jag tycker har blivit väldigt
              överdriven.
            </seg>
          </u>
          <note n="5e00f71e">
            Sammanfattningsvis: Bifall till förslaget i propositionen och
            avslag på yrkandena i motionerna!
          </note>
          <note n="bc4cd508" type="speaker">
            Anf. 76 GUNNAR AXÉN (m) replik:
          </note>
          <u who="gunnar_axen_257d39" xml:id="i-e6971a8b0eb65b91-0" n="d7599608">
            <seg n="5a36670b"/>
            <seg n="8b5579c3">
              Fru talman! Tommy Waidelich säger att Sverige är ett rikt land.
              Därför betalar vi en stor medlemsavgift. Men hur rikt är ett land
              som inte klarar av att betala sina räkningar i tid?
            </seg>
            <seg n="68feb421">
              Tommy Waidelich skyller på budgetlagen. Han säger att regeringen
              prioriterar att hålla utgiftstaket och att den följer budgetlagen.
              Men det är inte sant. Hade man gjort det hade man vidtagit utgiftsminskande
              åtgärder under innevarande år. Man ska inte skjuta en utgift på
              framtiden. Det minskar inte statens utgifter på något sätt.
            </seg>
            <seg n="89b66ea1">
              Sedan försöker Tommy på ett lite pinsamt sätt krångla sig undan
              det här genom att säga att EU har dröjt med återbetalningen av
              de överskott som unionen har gjort tidigare. Nu är inte det något
              regelbrott. Man kan tycka att de kan vara snabbare med en återbetalning.
              Men även om det är så är det ju inte så att ett fel rättfärdigar
              ett annat fel.
            </seg>
            <seg n="ed926f01">
              Jag tror aldrig att jag kan få Tommy Waidelich att stå här och
              erkänna att det är fel. Det minskar Sveriges trovärdighet i EU-sammanhang.
              Det kostar skattebetalarna mer pengar när vi nu betalar in medlemsavgiften
              för i år för sent. Men Tommy Waidelichs uppgift här i kammaren
              är att till vilket pris som helst, får jag lov att säga, försvara
              vad regeringen gör.
            </seg>
            <seg n="e007e998">
              Men en sak skulle Tommy Waidelich kunna säga, i synnerhet nu
              när han skyller på att EU kommer att återbetala pengar lite för
              sent nästa år. En sak skulle Tommy Waidelich kunna göra här i
              kammaren. Det är att rikta en uppmaning till regeringen och säga:
              Vi kommer inte någon mer gång att acceptera att medlemsavgiften
              betalas in för sent. De pengar vi anslår här i dag för medlemsavgiften
              nästa år ska betalas i tid!
            </seg>
          </u>
          <note type="speaker" n="606a528c">
            Anf. 77 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-015906353159349e-0" n="7bfdcdce">
            <seg n="7fb3335e">
              Fru talman! Det Gunnar Axén säger om att regeringen inte har
              vidtagit några åtgärder är inte sant. Minns diskussionen om tredje
              sjukveckan, som kom i samband med vårpropositionen med åtgärder
              mot ohälsa och annat!
            </seg>
            <seg n="63648a41">
              Det som har hänt sedan dess, och det som nu slår mot budgeten,
              är ju att konjunkturläget försämrats. Utgifterna för arbetslöshetsförsäkringarna
              har till exempel stigit mer än beräknat. Det anstränger också
              utrymmet under budgettaket. Men det har vidtagits åtgärder under
              året, och vi kommer att vidta åtgärder även under kommande år.
              Jag kan inte stå här och säga exakt vad som kommer att ske, men
              den svenska regeringen kommer att klara utgiftstaket precis som
              den socialdemokratiska regeringen har gjort varenda gång trots
              alla dystra profetior från de borgerliga partierna.
            </seg>
          </u>
          <note n="51c93de6" type="speaker">
            Anf. 78 GUNNAR AXÉN (m) replik:
          </note>
          <u who="gunnar_axen_257d39" xml:id="i-e6971a8b0eb65b91-1" n="d7599608">
            <seg n="5a36670b"/>
            <seg n="b40d2be0">
              Fru talman! Vi kan dividera om utgiftstaket och hur man ska hantera
              detta. Det är ett faktum att regeringen hade alltför optimistiska
              antaganden om tillväxten i framtiden och att den inte blev så
              god som man trodde i samband med valet förra året. Skulle man
              spara på det sätt som man borde enligt budgetlagen skulle man
              minska på utgifterna för innevarande år, inte bara skjuta dem
              över årsskiftet.
            </seg>
            <seg n="e0806132">
              Det är väldigt tydligt att Tommy Waidelich inte är beredd att
              skicka ett budskap till regeringen där vi säger att den medlemsavgift
              som vi nu anslår pengar till, den ska betalas i tid.
            </seg>
            <seg n="3f316273">
              Tommy Waidelich är uppenbarligen beredd att låta EU-medlemsavgiften
              fungera som budgetregulator även i framtiden. Tommy Waidelich
              är uppenbarligen beredd på att vi även i framtiden ska minska
              vårt anseende inom EU, och vår trovärdighet, genom att inte följa
              de gemensamma spelregler vi har satt upp. Tommy Waidelich är uppenbarligen
              beredd att låta skattebetalarna betala ytterligare miljoner kronor
              i framtiden för att Sverige inte betalar medlemsavgiften i tid.
              Jag tycker att Tommy Waidelich åtminstone kunde deklarera här
              att hans och Socialdemokraternas uppfattning i denna kammare är
              att man ska göra rätt för sig och betala medlemsavgiften i tid
              i framtiden.
            </seg>
          </u>
          <note type="speaker" n="c3a0483b">
            Anf. 79 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-015906353159349e-1" n="7bfdcdce">
            <seg n="d80d13e5">
              Fru talman! Sverige ska givetvis göra rätt för sig. Men det är
              också så att medlemsavgiften för nästa år, om vi nu diskuterar
              den, kommer att reduceras om det finns överskott från årets EU-budget.
              Då tycker jag inte att vi ska säga att Sverige bara ska sitta
              tyst och vänta på de här pengarna som kanske kommer om två år.
              Det står också i propositionen: De pengar som vi ska ha tillbaka
              som återbäring från EU ska reducera avgiften. Då har vi också
              rätt att ställa krav på EU att man faktiskt betalar tillbaka det
              här. Gör man inte det tycker jag inte att vi till varje pris ska
              undvika det här och säga att det här rör vi inte. EU fullföljer
              ju inte de åtaganden som jag tycker att vi har rätt att ställa
              krav på. De betalar inte tillbaka återbäringen på ett sätt som
              är brukligt.
            </seg>
          </u>
          <note type="speaker" n="784e7d6d">
            Anf. 80 MATS ODELL (kd) replik:
          </note>
          <u who="mats_odell_4baa8b" xml:id="i-fbe04710cafd3b2e-6" n="3148b56f">
            <seg n="ba23f4a5">
              Fru talman! Jag blir faktiskt väldigt oroad över att Tommy Waidelich
              inte tycks förstå regeringens agerande. Att medvetet som första
              land i den europeiska gemenskapens och unionens historia fatta
              ett regeringsbeslut om att bryta mot ingångna avtal gällande hur
              unionen ska finansieras urholkar samhällsmoralen.
            </seg>
            <seg n="2215bf70">
              Vi har i dag en växande debatt om moral och etik inom finanssektorn,
              försäkringsbolag och annat. Men när staten nu öppnar upp för fullt
              med ett glidande på detta vis är det naturligtvis oerhört allvarligt
              för samhällsmoralen.
            </seg>
            <seg n="a4c28f1b">
              Nu försöker Tommy Waidelich ta skydd bakom budgetlagen. Han försöker
              också ta skydd bakom att vi har en fordran på EU. Vi kan skjuta
              upp det här. Jag ser att vi har en advokat här i lokalen. Rådfråga
              människor som sysslar med civilrätt om man inte måste ta förfallna
              skulder innan man börjar göra andra förändringar.
            </seg>
            <seg n="42e0fd64">
              Självklart är det argument som Tommy Waidelich lägger fram ljuv
              musik för den som har fått en ny fastighetstaxering. Det går att
              skjuta upp. Jag har ju ändå att fordra. Vi öppnar upp på ett sluttande
              plan, fru talman, om vi ska ha den här typen av argumentation.
              Det andra argumentet är naturligtvis lika orimligt.
            </seg>
            <seg n="8416f73c">
              Jag vill ändå säga att Sverige har skämt ut sig. Regeringen har
              gjort ett fruktansvärt klavertramp. Det är ett sätt att vantolka
              budgetlagen att hänvisa till den. Tanken med den är ju att man
              ska anpassa utgifterna. Ni skulle ha tagit tag i detta redan 1997,
              när kostnaderna för ohälsotalen började öka med 25 miljoner kronor
              per dygn. Det har ni inte gjort. I stället skjuter ni upp och
              bryter mot ingångna avtal. Det är skamligt!
            </seg>
          </u>
          <note type="speaker" n="943b46e7">
            Anf. 81 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-015906353159349e-2" n="7bfdcdce">
            <seg n="7741c7df">
              Fru talman! Mats Odell pratar om vad vi skulle ha gjort 1997.
              Om Mats Odell hade tagit itu med ekonomin när han satt i regeringen
              19911994, då hade vi också haft en helt annan situation. Det där
              med historia tycker jag att vi kan lämna bakom oss.
            </seg>
            <seg n="f17fa705">
              Men om vi ändå är där kan jag säga som en jämförelse med den
              här debatten att vi nu dröjer med att betala avgiften till EU,
              det är sant.
            </seg>
            <seg n="0ab15f43">
              EU har dröjt med att betala tillbaka pengar till oss för i år.
              Vi har tidigare två gånger betalat i förskott. Då var det ingen
              som klagade. Det är också ett bevis på att vi har varit med och
              tagit ansvar för EU-budgeten.
            </seg>
            <seg n="eb515d8b">
              Då har vi lånat ut pengar på samma sätt som vi nu lånar ut pengar
              när vi inte får tillbaka pengarna i god tid. Att tala om att det
              här skadar Sveriges rykte och att vi gör något dramatiskt i förhållande
              till tidigare tycker jag är betydligt överdrivet.
            </seg>
          </u>
          <note type="speaker" n="218d2b79">
            Anf. 82 MATS ODELL (kd) replik:
          </note>
          <u who="mats_odell_4baa8b" xml:id="i-fbe04710cafd3b2e-7" n="3148b56f">
            <seg n="cb62080c">
              Fru talman! Om man instruerar Kammarkollegiet och Riksskatteverket
              och förbjuder dem att betala ut 3,2 miljarder kronor som ligger
              i en fastställd betalningsplan i form av medlemsavgift till den
              europeiska unionen är det en signal om att man struntar i ingångna
              avtal. Man hänvisar till andra förhållanden, vilket civilrättsligt
              är fullständigt ohållbart.
            </seg>
            <seg n="57a65490">
              Jag har bett konstitutionsutskottet granska de här sakerna. Jag
              ser med stort intresse fram emot att få veta om det är förenligt
              med vår konstitution och vår egen författning att regeringen medvetet
              drar på Sverige såväl böter som straffavgifter.
            </seg>
            <seg n="5af9c73e">
              Det har talats mycket om moral och etik inom försäkringsbolag,
              men jag vågar påstå att om en styrelse i ett försäkringsbolag
              hade fattat motsvarande beslut som den svenska regeringen har
              fattat hade kraven på att den styrelsen skulle avgå varit ganska
              stora vid bolagsstämman.
            </seg>
            <seg n="876419cf">
              Den bolagsstämma som de svenska väljarna ska ha ska hållas vid
              valet 2006. Det allvarligaste är inte att man bryter mot reglerna.
              Det allvarligaste är att man inte har gjort någonting åt Sveriges
              ekonomi. Nu är vi i en situation där kassakistorna i kommunerna
              är tomma och kassakistorna i landstingen är tomma. Staten ska
              låna 50 miljarder kronor till den löpande driften nästa år och
              kan inte ens betala sin EU-avgift.
            </seg>
            <seg n="a1b6a49b">
              Det är dags att bolagsstämman entledigar den här styrelsen.
            </seg>
          </u>
          <note type="speaker" n="ffe756cc">
            Anf. 83 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-015906353159349e-3" n="7bfdcdce">
            <seg n="4509927d">
              Fru talman! Man kan gärna se på allmänna val som bolagsstämmor,
              men den svenska regeringen följer budgetlagen. Det här är en åtgärd
              för att klara budgetlagen. Vi klarar utgiftstaket. Vad gjorde
              din regering under förra perioden, om vi ska prata historia?
            </seg>
            <seg n="43188af1">
              Vi dröjer med en avgift, men EU dröjer ju också med sin återbetalning
              av medlen som skulle ha påverkat årets avgift. På samma sätt kommer
              det här att vara en diskussion under kommande år. Jag tycker att
              det här är betydligt överdrivet.
            </seg>
            <seg n="7e39d8fe">
              Det finns också regler inom EU för om man dröjer. Det finns möjlighet
              att dröja. Sverige är inte det första land som har dröjt med EU-avgiften.
            </seg>
          </u>
          <note type="speaker" n="8b684ba6">
            Anf. 84 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-32411cb607dfbe6f-2" n="abacae9d">
            <seg n="d845af05">
              Fru talman! Mycket kan man beskylla den borgerliga regeringen
              19911994 för. Det brukar ju också Socialdemokraterna göra. Men
              det var väl knappast så att Sverige bröt mot någon EU-avgift då.
            </seg>
            <seg n="7f4e50be">
              Huvudproblemet är att det finns alldeles för små marginaler i
              statsbudgeten både för 2003 och 2004. Det har år efter år lett
              till att man tvingats till panikåtgärder. I år är det EU-avgiften
              som man får skjuta till andra sidan årsskiftet. Andra år har det
              varit biståndet som fått stryka på foten.
            </seg>
            <seg n="d602614a">
              Vad blir det 2004? Situationen är likadan för nästa år. Också
              då är marginalen liten. Dessutom blir den ännu mer ansträngd på
              grund av överskjutningen av EU-avgiften och straffavgiften som
              kommer till följd av detta.
            </seg>
            <seg n="73c8cbf9">
              Jag ställde en fråga till finansministern om hur regeringen har
              tänkt hantera detta för att klara utgiftstaket för 2004 när man
              har skjutit nya utgifter till ett år som redan har trånga ramar.
              Svaret jag fick är att man ska titta på detta i nästa tilläggsbudget
              alltså nästa kvartal.
            </seg>
            <seg n="5effcdf7">
              Min fråga till Tommy Waidelich är: Vad tror Tommy Waidelich att
              det blir? Vad blir det för besparingar i nästa tilläggsbudget?
              Blir det EU-avgiften en gång till? Blir det biståndspolitiken?
              Vad kommer man att spara på? Vilka prioriteringar har finansutskottets
              majoritet? Vad tycker ni att det är rimligt att spara på för att
              klara utgiftstaket?
            </seg>
          </u>
          <note type="speaker" n="fbad4378">
            Anf. 85 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-015906353159349e-4" n="7bfdcdce">
            <seg n="498a8641">
              Fru talman! Låt oss ta den debatten när den kommer. Christer
              Nylander kan inte ha undgått att se att det nu också förs en diskussion
              om ohälsan, ekonomiska drivkrafter och annat. Det är möjligtvis
              det alexanderhugg som krävs för att skapa ökade marginaler.
            </seg>
            <seg n="9796ae7a">
              Vi kan vara överens om att det krävs ökade marginaler i budgeten.
              Det är också något som statssekreterare Curt Malmborg har sagt
              att regeringen har som ambition när vi haft utfrågningar om budgetlagens
              tillämpning under de år som varit. Vi kan vara överens om att
              det behövs ökade marginaler. Ett sätt är då att klara ohälsan,
              ett annat att se till att vi får i gång tillväxten och kan få
              ökade skatteintäkter att fördela.
            </seg>
            <seg n="363f2a33">
              Regeringen har klarat utgiftstaket vartenda år, och regeringen
              kommer också med stöd av majoriteten i finansutskottet att göra
              allt för att klara det under det kommande året.
            </seg>
            <seg n="3af7602b">
              Under det här året var ett sätt att klara utgiftstaket att skjuta
              på EU-avgiften, att göra det som också EU har gjort när det gäller
              återbäringen, det vill säga skjuta på den.
            </seg>
            <seg n="3396ee2a">
              Jag frågar Christer Nylander: Skulle regeringen ha gjort annorlunda?
              Vad skulle du ha velat skjuta på? Är det utbetalningen av pensioner,
              utbetalningen av barnbidrag, utbetalningen av sjukersättningar?
            </seg>
            <seg n="15bff2af">
              Man måste välja det minst onda av flera alternativ. Det har regeringen
              gjort i det här fallet.
            </seg>
          </u>
          <note type="speaker" n="181ffd9f">
            Anf. 86 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-32411cb607dfbe6f-3" n="abacae9d">
            <seg n="91420d07">
              Fru talman! Vad skulle regeringen göra, frågar Tommy Waidelich.
              Problemet är att man gör det i sista sekunden. Man gör det i december.
              Man skulle ha tagit en annan budget 2003, en budget där det finns
              marginal, en budget där det finns utrymme att klara de utgifter
              man faktiskt har tagit på sig.
            </seg>
            <seg n="17466b42">
              Det är ingen nyhet för Sveriges regering i december 2003 att
              man ska betala en avgift till EU. Det visste man när man tog budgeten
              för 2003. Därför måste man se till att man har marginal i statsbudgeten.
            </seg>
            <seg n="a0831978">
              För nästa år har man en marginal på under 200 miljoner kronor
              i den stora statsbudgeten. Det innebär dels att den redan är förbrukad
              genom de beslut som har fattats, dels att man kommer att tvingas
              till nya kraftfulla besparingar under det året. Det blir nya panikåtgärder.
              Det kan bli EU-avgiften, men det kan också bli helt andra frågor.
            </seg>
            <seg n="de025692">
              Jag tycker ändå att det är ett besked till kammaren när budgeten
              för 2004 alldeles strax ska tas. Vilka prioriteringar kommer finansutskottets
              majoritet att göra när man tvingas till panikbesparingar för att
              klara budgettaket innevarande år?
            </seg>
          </u>
          <note type="speaker" n="737e9e5f">
            Anf. 87 TOMMY WAIDELICH (s) replik:
          </note>
          <u who="tommy_waidelich_59c265" xml:id="i-c2397e85d3ab5973-1" n="7bfdcdce" next="i-69550f94c0381fd1-1">
            <seg n="f43bba7d">
              Fru talman! Vi kommer att klara utgiftstaket, som vi har gjort
              vartenda år. Det har inte varit tal om några panikbesparingar.
              Det är ett viktigt besked.
            </seg>
            <seg n="46f20865">
              På den punkten kan Christer Nylander vara väldigt lugn och trygg.
              Vi fortsätter gärna diskussionen med Christer Nylander och andra
              i utskottets kommande arbete.
            </seg>
          </u>
          <note n="b136f5a9">
            Föredrogs
          </note>
          <note n="0e6f44a8">
            Överläggningen var härmed avslutad.
          </note>
          <note n="6380642d">
            15 § Beslut om ärende som slutdebatterats den 17 december
          </note>
          <note n="480b479c">
            Punkt 1
          </note>
          <note n="8bc5a7af">
            Punkt 2
          </note>
          <note n="11c788fa">
            Punkterna 35
          </note>
          <note n="26d8e493">
            16 § Beslut om ärenden som slutdebatterats vid dagens sammanträde
          </note>
          <note n="8bc5a7af">
            Punkt 2
          </note>
          <note n="8dfabd7f">
            Punkt 10
          </note>
          <note n="a787a6f7">
            Övriga punkter
          </note>
          <note n="fc22a270">
            Punkt 3
          </note>
          <note n="35cb7f62">
            Punkt 6
          </note>
          <note n="8dfabd7f">
            Punkt 10
          </note>
          <note n="a787a6f7">
            Övriga punkter
          </note>
          <note n="66ad0dd8">
            Ajournering
          </note>
          <note n="53fe5594">
            Kammaren beslutade kl. 13.34 på förslag av andre vice talmannen
            att ajournera förhandlingarna till kl. 13.45.
          </note>
          <u who="tommy_waidelich_59c265" xml:id="i-69550f94c0381fd1-1" n="7bfdcdce" prev="i-c2397e85d3ab5973-1">
            <seg n="b856d0a0">
              Återupptagna förhandlingar
            </seg>
            <seg n="1fcc9dfd">
              Torkild Strandberg
            </seg>
            <seg n="cf14be03">
              Luciano Astudillo
            </seg>
            <seg n="613eea3d">
              Torsten Lindström
            </seg>
            <seg n="613eea3d">
              Torsten Lindström
            </seg>
          </u>
          <note n="6d24a4bb">
            Förhandlingarna återupptogs kl. 13.45.
          </note>
          <note n="ff2f5102">
            17 § Bordläggning
          </note>
          <note n="45ea0e31">
            Anmäldes och bordlades
          </note>
          <note n="b6ac7d72">
            18 § Anmälan om interpellation
          </note>
          <note n="f2d76f58">
            Anmäldes att följande interpellation framställts
          </note>
          <note n="44148de8">
            den 18 december
          </note>
          <note n="500846e3">
            Ulrik Lindgren
          </note>
          <note n="146c7663">
            Interpellationen redovisas i bilaga som fogats till riksdagens
            snabbprotokoll tisdagen den 20 januari 2004.
          </note>
          <note n="d634f335">
            19 § Anmälan om frågor för skriftliga svar
          </note>
          <note n="8e430b25">
            Anmäldes att följande frågor för skriftliga svar framställts
          </note>
          <note n="44148de8">
            den 18 december
          </note>
          <note n="f2feaf69">
            Ulf Sjösten
          </note>
          <note n="d958f763">
            Billy Gustafsson
          </note>
          <note n="ff2554b4">
            Sven Bergström
          </note>
          <note n="3439120b">
            Tobias Krantz
          </note>
          <note n="f2feaf69">
            Ulf Sjösten
          </note>
          <note n="f2feaf69">
            Ulf Sjösten
          </note>
          <note n="e18829c7">
            Matilda Ernkrans
          </note>
          <note n="a1140ccd">
            Åsa Torstensson
          </note>
          <note n="e6e2756c">
            Frågorna redovisas i bilaga som fogats till riksdagens snabbprotokoll
            tisdagen den 20 januari 2004.
          </note>
          <note n="1b74245a">
            20 § Anmälan om skriftliga svar på frågor
          </note>
          <note n="2d737c5a">
            Anmäldes att skriftliga svar på följande frågor inkommit
          </note>
          <note n="6520aa4b">
            den 17 december
          </note>
          <note n="70fd4346">
            Ola Sundell
          </note>
          <note n="a5025893">
            Nyamko Sabuni
          </note>
          <note n="d7cbd09e">
            Kjell-Erik Karlsson
          </note>
          <note n="aa197996">
            Maud Olofsson
          </note>
          <note n="5348492a">
            Cecilia Wikström
          </note>
          <note n="83c37326">
            Anna Grönlund
          </note>
          <note n="19f42977">
            Marie Wahlgren
          </note>
          <note n="c1b54db2">
            Gustav Fridolin
          </note>
          <note n="d45bb009">
            )
          </note>
          <note n="dc8fb712">
            Lena Ek
          </note>
          <note n="07e0aad5">
            Gunnar Nordmark
          </note>
          <note n="dc8fb712">
            Lena Ek
          </note>
          <note n="6acc714f">
            Désirée Pethrus Engström
          </note>
          <note n="ec24572a">
            Carl-Axel Johansson
          </note>
          <note n="41f26604">
            Anita Sidén
          </note>
          <note n="9cd30160">
            Marie Engström
          </note>
          <note n="b442bfcf">
            Maria Larsson
          </note>
          <note n="271f9d6d">
            Ulla Hoffmann
          </note>
          <note n="d024bcab">
            Lars Wegendal
          </note>
          <note n="3439120b">
            Tobias Krantz
          </note>
          <note n="b9eca0e7">
            Helena Höij
          </note>
          <note n="28c66642">
            Inger Davidson
          </note>
          <note n="a2907e84">
            Gunilla Tjernberg
          </note>
          <note n="b9eca0e7">
            Helena Höij
          </note>
          <note n="d37122e5">
            Yvonne Ruwaida
          </note>
          <note n="dce4b43d">
            Joe Frans
          </note>
          <note n="b6abd42a">
            Liselott Hagberg
          </note>
          <note n="8506df21">
            Cecilia Widegren
          </note>
          <note n="5348492a">
            Cecilia Wikström
          </note>
          <note n="19c1e348">
            Sven Brus
          </note>
          <note n="d45bb009">
            )
          </note>
          <note n="44148de8">
            den 18 december
          </note>
          <note n="271f9d6d">
            Ulla Hoffmann
          </note>
          <note n="e2bde993">
            Lars-Ivar Ericson
          </note>
          <note n="a573e4de">
            Carina Hägg
          </note>
          <note n="ccd67a56">
            Svaren redovisas i bilaga som fogats till riksdagens snabbprotokoll
            tisdagen den 20 januari 2004.
          </note>
          <note n="1603c404">
            21 § Kallelse till nytt sammanträde
          </note>
          <note n="b4f72384">
            Talmannen kallade till nytt sammanträde kl. 14.00.
          </note>
          <note n="2dc09ea0">
            22 § Kammaren åtskildes kl. 13.48.
          </note>
          <note n="527e9347">
            Förhandlingarna leddes
          </note>
          <note n="4363a132">
            /Monica Gustafson
          </note>
        </div>
      </body>
    </text>
  </TEI>
</teiCorpus>
