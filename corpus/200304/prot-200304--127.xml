<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--127</head>
          <docDate when="2003-06-14">2003-06-14</docDate>
        </div>
      </front>
      <body>
        <div>
          <note n="c0e3b78a">
            ﻿
          </note>
          <note n="5bd9a68b">
            Riksdagens protokoll
          </note>
          <note n="7afe6384">
            2003/04:127
          </note>
          <note type="date" n="8520aef0">
            Måndagen den 14 juni
          </note>
          <note n="091b5491">
            Kl. 10:00 - 20:15
          </note>
          <note n="b3001bf7">
            1 § Justering av protokoll
          </note>
          <note n="8c736e20">
            Justerades protokollen för den 28 maj samt för den 1 och 2 juni.
          </note>
          <note n="6797f43d">
            2 § Avsägelse
          </note>
          <note n="661f1274">
            Tredje vice talmannen meddelade att Ingela Thalén (s) anhållit
            om entledigande från uppdraget som ledamot av riksdagen från och
            med den 15 juni.
          </note>
          <note n="8db75381">
            Kammaren biföll denna anhållan.
          </note>
          <note n="58023d58">
            3 § Anmälan om återtagande av plats i riksdagen
          </note>
          <note n="d4a77bf1">
            Tredje vice talmannen meddelade att Rossana Dinamarca (v) återtagit
            sin plats i riksdagen från och med den 5 juni, varigenom uppdraget
            som ersättare upphört för Annica Jonsson.
          </note>
          <note n="78bfa252">
            4 § Meddelande om frågestund
          </note>
          <note n="1a0fd95d">
            Tredje vice talmannen meddelade att vid frågestunden torsdagen
            den 17 juni kl. 14.00 skulle följande statsråd närvara:
          </note>
          <note n="bbaff2ce">
            Statsrådet Pär Nuder, statsrådet Berit Andnor, statsrådet Lars-Erik
            Lövdén, justitieminister Thomas Bodström och statsrådet Carin
            Jämtin.
          </note>
          <note n="942fbc5a">
            5 § Meddelande om ändring i kammarens sammanträdesplan
          </note>
          <note n="67b58a38">
            Tredje vice talmannen meddelade att fredagen den 18 juni skulle
            interpellationer besvaras efter arbetsplenums slut.
          </note>
          <note n="a6444d8d">
            6 § Anmälan om fördröjt svar på interpellation
          </note>
          <note n="1e87fd7f">
            Till riksdagen hade inkommit följande skrivelse:
          </note>
          <note n="13dfeb73">
            Interpellation 2003/04:498
          </note>
          <note n="fd1f9473">
            Interpellation 2003/04:498 av Stefan Hagfeldt (m) om lotsningsavgifter
          </note>
          <note n="b00ae1c4">
            Interpellationen kommer att besvaras den 15 juni 2004.
          </note>
          <note n="ca98c0ad">
            Skälet till dröjsmålet är tjänsteresa.
          </note>
          <note n="a965309c">
            Dag Ekman
          </note>
          <note n="56dd455b">
            7 § Svar på interpellation 2003/04:543 om kvinnolöner
          </note>
          <note type="speaker" n="049bb28f">
            Anf. 1 Statsrådet MONA SAHLIN (s):
          </note>
          <u who="Q231413" xml:id="i-1c7064f0ab03d6c3-0" n="4eb684ff">
            <seg n="b9c81c41">
              Fru talman! Karin Pilsäter har frågat statsministern på vilket
              sätt han avser att leva upp till löftet om att de orättvisa kvinnolönerna
              ska försvinna och vad regeringen avser att göra för att kvinnor
              ska ha möjlighet att välja fler än en arbetsgivare inom vård-
              och omsorgssektorn samt vilka åtgärder han avser att vidta för
              att underlätta för kvinnor och män att dela ansvaret för hem och
              barn. Ansvaret i regeringen är så fördelat att det faller på mig
              att svara.
            </seg>
            <seg n="a9e180de">
              Karin Pilsäter påpekar vikten av att stärka kvinnors ställning
              på arbetsmarknaden och att motverka de löneskillnader som finns
              mellan kvinnligt dominerade och manligt dominerade yrkesområden.
              Jag instämmer till fullo i detta. I ett modernt demokratiskt samhälle
              får löneskillnader som beror på kön inte förekomma. Regeringen
              försöker på olika sätt att angripa detta problem.
            </seg>
            <seg n="4d74fcda">
              Karin Pilsäter påstår att kvinnorna har svikits och att de orättvisa
              löneskillnaderna varken har minskat eller försvunnit och att de
              nya reglerna om kartläggning, analys och handlingsplaner förefaller
              ha saknat effekt.
            </seg>
            <seg n="3945d3fa">
              Jämställdhetslagen har sedan den 1 januari 2001 tydligt formulerade
              regler om lönekartläggning, vilket bör ha undanröjt de oklarheter
              som tidigare fanns. Lagen borde därmed kunna fungera som ett verkningsfullt
              verktyg för arbetsmarknadens parter i arbetet med att undanröja
              osakliga löneskillnader mellan kvinnor och män som utför lika
              arbete eller arbete av lika värde hos samma arbetsgivare. Enligt
              Medlingsinstitutet och JämO är det för tidigt att uttala sig om
              huruvida skärpningen av jämställdhetslagen har haft önskad effekt.
              Detta är lönediskriminering som regleras genom jämställdhetslagen.
            </seg>
            <seg n="e398d191">
              Jag tror dock att Karin Pilsäter och jag är överens om att de
              största orättvisorna är en följd av arbetsmarknadens struktur
              som ju står utanför jämställdhetslagens räckvidd.
            </seg>
            <seg n="a2fccee2">
              I den allmänna debatten har dessa två delar lika lön enligt jämställdhetslagens
              mening och lönegapet mellan olika delar av arbetsmarknaden ofta
              blandats ihop. Jag tror att det är dags för oss alla att tala
              klarspråk. Lönediskrimineringen kan åtgärdas med hjälp av jämställdhetslagen
              hos enskilda arbetsgivare, men löneskillnader på grund av kön
              i olika sektorer, branscher och yrkesområden kräver dessutom att
              man bryter strukturerna på arbetsmarknaden.
            </seg>
            <seg n="c7e0752e">
              Jag vill betona att det är arbetsmarknadens parter som kommer
              överens om lönerna. Regeringen har därför bland annat givit Medlingsinstitutet
              i uppdrag att i samråd med JämO överlägga med parterna om jämställdhet
              i lönefrågor. Medlingsinstitutet ska enligt regleringsbrevet för
              detta år vid sina överläggningar med parterna om kommande och
              pågående avtalsförhandlingar fästa uppmärksamhet på vikten av
              att de centrala kollektivavtalen konstrueras så att de främjar
              de lokala parternas arbete med lönefrågor ur ett jämställdhetsperspektiv.
              Detta uppdrag ska rapporteras till regeringen i december i år.
            </seg>
            <seg n="6f827fa5">
              För att ytterligare stödja arbetet med osakliga löneskillnader
              på grund av kön och lönediskriminering ska regeringen tillsammans
              med Vänsterpartiet och Miljöpartiet ta fram en nationell handlingsplan.
              Den kommer utöver lönebildningen att omfatta områden som har inverkan
              på lönerna, som föräldraansvar, arbetstider, kompetensutveckling,
              anställningsformer med mera.
            </seg>
            <seg n="4e058314">
              Karin Pilsäter framför uppfattningen att en privatisering av
              den offentliga sektorn skulle eliminera löneskillnader mellan
              kvinnor och män. Jag delar inte denna uppfattning. Privatisering
              av den offentliga sektorn är inget alternativ för att komma till
              rätta med orättvisa löner. Inom till exempel vård och omsorg är
              löneskillnaderna mellan kvinnor och män större för dem som arbetar
              i privat verksamhet än för dem som arbetar i offentlig.
            </seg>
            <seg n="148fe22b">
              Karin Pilsäter påpekar att hemarbete och förvärvsarbete måste
              delas lika mellan kvinnor och män om man vill åstadkomma förändringar
              på arbetsmarknaden. Jag delar den uppfattningen. Regeringen har
              utsett en särskild utredare som ska se över reglerna för föräldraförsäkringen.
              Utredaren ska dels se över hur föräldraförsäkringen bättre kan
              bidra till att barnen får tillgång till båda sina föräldrar, dels
              hur försäkringen påverkar föräldrarnas möjlighet att delta i arbetslivet
              på lika villkor.
            </seg>
            <seg n="a1f865e8">
              Arbetet mot könsdiskriminerande löneskillnader måste omfatta
              många olika åtgärder. Ytterst handlar det om att bryta de könsdiskriminerande
              strukturer som undervärderar kvinnors arbete jämfört med mäns.
            </seg>
          </u>
          <note type="speaker" n="88f4d49c">
            Anf. 2 KARIN PILSÄTER (fp):
          </note>
          <u who="Q4972961" xml:id="i-643d978f9643ad31-0" n="ea6dba72">
            <seg n="fc39aa46">
              Fru talman! Jag ska naturligtvis börja med att tacka statsrådet
              för svaret, men jag ska inte göra som traditionen bjuder och inleda
              med att säga att jag dock inte är nöjd. Jag är väldigt nöjd med
              en punkt. Det är att Mona Sahlin nu säger tydligt att det är dags
              för oss alla att tala klarspråk och att lönediskriminering bara
              är en liten del av de orättfärdiga löneskillnaderna. Jag tror
              att det är där vi ska lägga hela fokus i den här debatten. Det
              som jag har tyckt varit ett problem under många år är just att
              hela fokus från den socialdemokratiska regeringen och deras stödpartier
              har handlat om att skärpa jämställdhetslagen. Därmed vilseför
              man kvinnorna. Man tror att man med hjälp av den lagstiftningen
              ska kunna få rättvisa löner, vilket naturligtvis är en omöjlighet.
            </seg>
            <seg n="5e0961bb">
              Lönediskrimineringen är fel. Det var mitt parti som införde den
              jämställdhetslag som Gudrun Schymans och Mona Sahlins partier
              på den tiden motsatte sig. Men lönediskrimineringen är bara en
              liten del av de orättvisa löneskillnaderna. Man kommer aldrig
              att kunna förändra detta bara med hjälp av den här lagstiftningen.
              Det krävs att man förändrar de underliggande stora strukturerna.
              Det är själva kärnan i det som nu är så populärt, att kalla sig
              för feminist och tala om de här strukturerna. När det kommer till
              att verkligen göra något åt dem måste man ge sig ut på andra områden.
            </seg>
            <seg n="10645638">
              Anledningen till att jag ställde den här interpellationen till
              statsministern var dels att den berör frågeställningar som ligger
              på alla politikområden, dels att statsministern har gjort en utfästelse
              och lovat flera gånger att de orättvisa löneskillnaderna skulle
              vara avskaffade till 2004. Bland annat inför den 8 mars 2001 skrevs
              det debattartiklar där det gavs löften om att med hjälp av den
              här lagstiftningen skulle de orättvisa löneskillnaderna vara avskaffade
              nu.
            </seg>
            <seg n="4d7cf3fe">
              Jag tycker, som sagt var, att det är mycket bra att Mona Sahlin
              lyfter frågan till att det handlar om att löneskillnaderna beror
              på att vi finns i olika sektorer, branscher och yrkesområden och
              att detta kräver större förändringar. Det tycker jag är mycket
              bra.
            </seg>
            <seg n="1b3a1199">
              Då kommer man till nästa steg: Hur ska det gå till? Om en mycket
              stor andel av kvinnorna finns i den offentliga sektorn och att
              det där finns väldigt få arbetsgivare att välja på, att sjukskrivningarna
              är mycket höga och att trivseln inte alls är så bra som den borde
              vara blir det väldigt konstigt att man inte förmår ta nästa steg
              och tänka på att göra något åt det. Där är man fast i sina gamla
              strukturer.
            </seg>
            <seg n="92315181">
              Jag tycker nästan att debatten blir lite slafsig när Mona Sahlin
              säger att Karin Pilsäter framför uppfattningen att en privatisering
              av den offentliga sektorn skulle eliminera löneskillnader mellan
              kvinnor och män. Det har jag naturligtvis inte påstått. När man
              startar debatten med en sådan förvrängning kan man inte heller
              föra den framåt på något vettigt sätt. Jag har naturligtvis inte
              påstått att detta skulle eliminera löneskillnaderna, däremot att
              det kan vara ett bidrag till att förändra strukturerna på arbetsmarknaden.
              Eftersom vi alla vet att löner och arbetsvillkor hänger mycket
              tätt ihop blir det väldigt konstigt att föra den här diskussionen
              om man på detta sätt tar avstånd från, så att säga, den halva
              arbetsmarknad som kvinnor finns på i dag.
            </seg>
            <seg n="46dede2f">
              Min fråga till Mona Sahlin inför nästa debattomgång är därför
              om vi ändå skulle kunna ta en diskussion om att göra någonting
              åt den kvinnodominerade offentliga sektorns struktur och därmed
              inverkan på både kvinnolöner och kvinnors arbetsvillkor.
            </seg>
          </u>
          <note type="speaker" n="98a79e9a">
            Anf. 3 GUDRUN SCHYMAN (v):
          </note>
          <u who="Q271468" xml:id="i-9a122edd2ed79daa-0" n="4af1e80c">
            <seg n="bc667179">
              Fru talman! Också jag tycker att ett centralt avsnitt i det svar
              som jämställdhetsministern har lämnat är detta att vi ska tala
              klarspråk. Det är alldeles utmärkt att vi gör det. Då måste vi
              säga som det är: Lönerna sätts inte utifrån det arbete som ska
              utföras, efter den utbildning vi har eller efter den kompetens
              vi har, utan de sätts fortfarande i väldigt hög grad utifrån kön.
            </seg>
            <seg n="8e4dcd12">
              Det är alltså inte arbetet som görs som värderas i lönesättningen.
              Det är snarare förväntningarna på vem som ska göra det som inte
              görs på arbetet som är vägledande i lönesättningen, vem som ska
              ha ansvar för det obetalda arbetet, det som handlar om familj,
              barn, relationer, släkten och alla sådana saker. Det är det som
              är skillnaden, och det är det som är strukturen, vill jag säga.
            </seg>
            <seg n="1bae93be">
              Jag är inte ett dugg övertygad om att det handlar om de strukturer
              som bär upp vård och omsorg i termer av om det är offentligt eller
              privat. Det kan vi också se i lönesättningen: Det är ingen skillnad
              om det är privat eller offentligt. Det är inte ägarstrukturerna
              och den maktordningen det handlar om utan könsmaktsordningens
              strukturer. Det är föreställningen om vad det är att vara man
              respektive kvinna som finns så grundläggande i hela lönesättningen.
            </seg>
            <seg n="c948f173">
              Det innebär att den maktstrukturen går igen också i de organisationer
              som sätter lönerna, det vill säga arbetsmarknadens parter. Det
              är det som gör det så svårt att förändra. Det är det som gör att
              vi har avtal som är inbäddade i en maktstruktur som säger just
              att det som kvinnor gör är mindre värt inte därför att vi gör
              det sämre eller därför att vi har mindre utbildning, utan därför
              att vi förväntas ägna mindre tid åt detta eftersom vi förväntas
              ägna mer tid åt andra saker som ligger utanför arbetets sfär.
            </seg>
            <seg n="ac18e945">
              Det är denna maktstruktur vi måste komma åt. Och det är klart:
              Jämställdhetslagen kommer ju inte åt den. Jämställdhetslagen är
              alldeles utmärkt, tycker jag, men det är inte den vi kan använda
              oss av när vi ska komma åt den här patriarkala maktstrukturen.
              Då måste vi diskutera andra saker. Då måste vi diskutera just
              relationen mellan det betalda och det obetalda arbetet. Hur kommer
              vi ifrån föreställningen om att barn, familj och relationer är
              kvinnors ansvar och mäns fritidssysselsättning?
            </seg>
            <seg n="c81df374">
              Där är diskussionen om föräldraförsäkringen central, vilket också
              JämO, Medlingsinstitutet och andra som jämställdhetsministern
              refererar till i sitt interpellationssvar har gett uttryck för.
              Vid en utmärkt hearing här i riksdagen i höstas sade bland annat
              JämO uttryckligen jag har protokollet med mig här att den frågan
              är en nyckelfråga. Det är absolut en nyckelfråga när vi ska komma
              till rätta med lönediskrimineringen: ansvaret för det betalda
              och det obetalda arbetet och obalansen mellan könen. Det är den
              strukturen vi måste komma till rätta med.
            </seg>
            <seg n="610354b3">
              Jag är bekymrad det vet jämställdhetsministern över hur det ska
              gå med detta. Här säger jämställdhetsministern klart uttryckt
              att vi måste ändra på detta och att föräldraförsäkringen är en
              viktig del. Familjeministern säger någonting annat, och statsministern
              säger att han inte har förstått frågan. Hur ska det då gå? undrar
              jag oroligt.
            </seg>
            <seg n="269b55ac">
              Min fråga kanske får bli: Vad behöver jämställdhetsministern
              för opinionsstöd och för uttryck för den åsikt som jag nu tror
              att vi delar, nämligen att föräldraförsäkringen måste individualiseras?
            </seg>
          </u>
          <note type="speaker" n="b64c7536">
            Anf. 4 Statsrådet MONA SAHLIN (s):
          </note>
          <u who="Q231413" xml:id="i-1c7064f0ab03d6c3-1" n="4eb684ff">
            <seg n="f0cee4d0">
              Fru talman! Karin Pilsäter gör en väldigt viktig notering, det
              tycker jag också, när hon uppmärksammar detta i interpellationssvaret.
              Jag tycker verkligen att det är en viktig förändring i hur vi
              diskuterar om löneskillnaderna. Jag tycker att den är väsentlig
              på många olika sätt.
            </seg>
            <seg n="63ab5833">
              Visst är jämställdhetslagen ett mycket viktigt verktyg. Det ska
              vi inte underskatta. Jag tror inte heller att vi har sett hela
              betydelsen av vad jämställdhetslagen, rätt använd, kan åstadkomma
              när det gäller delar av detta som är den mer rena lönediskrimineringen.
              Utan att undervärdera den betydelsen är det alltså viktigt att
              säga, och också dra slutsatser av, att det krävs väldigt mycket
              mer på väldigt många fler områden om vi ska komma åt det som i
              grunden handlar om de orättvisa skillnaderna i värdering av löner
              inom branscher som träffar män och kvinnor olika.
            </seg>
            <seg n="2e2177ec">
              Karin Pilsäter och jag kan dock se olika på vilka de strukturerna
              är. Några av dem tror jag att vi är väldigt överens om, som att
              anställningsformerna och hur de slår mellan kvinnor och män, inte
              minst unga kvinnor och män, är en oerhört viktig del i detta.
              Vi kan också vara överens om att arbetstidernas fördelning är
              en annan sådan struktur, att kompetensutvecklingens fördelning
              mellan kvinnor och män i arbetslivet också är en samt att den
              ojämlika fördelningen mellan mammor och pappor när barnen är små
              är en annan. Det finns säkert fler, men detta är ett antal sådana
              områden jag ska återkomma till dem som jag tror är nyckeln på
              många sätt.
            </seg>
            <seg n="32ed6f74">
              Däremot vill jag upprepa, även om den formulering som Karin Pilsäter
              blev arg på kanske var något överdriven, att jag är övertygad
              om att det inte handlar om offentligt eller privat. Jag är också
              övertygad om att det inte handlar om att lämna hela den privata
              sektorn åt sidan, som Karin Pilsäter uttryckte det. Det är inte
              det som det handlar om.
            </seg>
            <seg n="f680a083">
              Jag tror inte heller att det handlar om att har man bara många
              arbetsgivare att välja på löser det här sig mycket lättare. Jag
              tror att alla lågavlönade kvinnor inom Handels område kan bekräfta
              att detta verkligen inte hjälper ned skillnaderna i lön. Om man
              tittar på skillnaderna mellan kvinnors och mäns löner i den offentliga
              sektorn och den privata ser man att kvinnorna i den offentliga
              sektorn har 95 % av männens lön och i den privata sektorn 90 %
              av männens lön. Det går att gå in i många detaljer och jämföra
              olika branscher. Om vi alltså kunde lägga den debatten åt sidan
              och koncentrera oss på de andra strukturerna tror jag att det
              vore väldigt bra.
            </seg>
            <seg n="24a4ea92">
              Gudrun Schyman betonar också en av de kanske tydligaste frågeställningarna
              av alla: obetaltbetalt arbete. Det är den struktur som ligger
              i botten för allt detta. Den skeva fördelningen av föräldraledigheten
              mellan mammor och pappor är ett tydligt exempel på det.
            </seg>
            <seg n="95dae5be">
              Vi har en mycket spännande utredning om detta. Jag har heller
              aldrig hymlat med att jag är övertygad om att om vi inte kommer
              åt en annan fördelning mellan män och kvinnor när det gäller barnen
              när de är små kommer vi inte heller att komma åt de strukturer
              som resulterar i lägre löner för kvinnor och så småningom lägre
              pensioner. Det följer med hela tiden i kvinnors liv. Jag uttrycker
              mig alltså så: Jag ser med spänning fram emot resultatet från
              denna utredning som nu sitter och jobbar.
            </seg>
            <seg n="f37048d7">
              Jag tar också i hand på det som Karin Pilsäter önskade, nämligen
              att verkligen fortsätta den här diskussionen på ett djupare sätt.
              Kanske handlingsplanen och arbetet med den kan vara ett sådant
              verktyg en mycket bredare genomgång av de strukturer som orsakar
              löneskillnaderna mellan kvinnor och män. Det handlar också om,
              som Gudrun Schyman på slutet så riktigt påpekade, parternas ansvar
              för hur lönerna sätts.
            </seg>
            <seg n="35e2ae14">
              Vi arbetar nu intensivt med handlingsplanen. Jag hoppas att det
              kan vara början på en bredare debatt än vad som har varit fallet
              hittills.
            </seg>
          </u>
          <note type="speaker" n="899880d9">
            Anf. 5 KARIN PILSÄTER (fp):
          </note>
          <u who="Q4972961" xml:id="i-643d978f9643ad31-1" n="ea6dba72">
            <seg n="14cc5edf">
              Fru talman! Det var bra att Mona Sahlin sade att det kanske var
              lite olyckligt formulerat, eller hur hon uttryckte det, men jag
              tycker inte att vi kan säga att vi ska lägga den frågan åt sidan.
              Det faktum att man inte som sjuksköterska eller förskollärare
              tjänar avsevärt mer om man jobbar i en privat offentligfinansierad
              verksamhet än om man jobbar direkt i kommunen är inget argument
              för att säga att det ska vara som det är nu. Det är ju samma pengar
              som finansierar verksamheten. Så länge de här verksamheterna är
              skattefinansierade har man inga andra pengar att röra sig med.
            </seg>
            <seg n="87ef84e5">
              Men ni kan inte komma runt det faktum att utredning efter utredning,
              undersökning efter undersökning visar att den personal som finns
              hos privata arbetsgivare inom den offentligfinansierade vården
              och skolan är mer nöjd med sin arbetssituation, har mer att säga
              till om när det gäller sin arbetssituation, har lägre sjukfrånvaro
              och så vidare, trots att man inte får upp lönerna direkt. Detta
              tycker jag är en mycket viktig just strukturfråga.
            </seg>
            <seg n="42ee466f">
              Jag tror att det också hänger ihop med hur vi ska få en annan
              attityd till hur man ska värdera de här jobben i samhället. Vi
              kan inte fortsätta att ha attityden att här ska vi inte ta till
              vara personalens kompetens, här ska vi inte tro att kvinnor kan
              utan här ska vi ha de gammaldags hierarkiska strukturerna som
              man styrde arméregementen med på 1800-talet. Om vi inte kan tilltro
              dem som finns i verksamheterna att kunna sköta dem på ett bättre
              sätt om de inte har så mycket overhead kommer vi aldrig heller
              att kunna förklara att det arbete de gör faktiskt är värt mer
              pengar.
            </seg>
            <seg n="97d856d5">
              Sedan vet vi alla att alla de år som barnmorskan i Örebro drev
              sitt case via JämO i Arbetsdomstolen inte resulterade i enda krona
              i löneförhöjning. När däremot barnmorskorna på Södersjukhuset
              i Helsingfors kunde marschera ut därifrån och gå någon annanstans
              var de tvungna att höja lönerna. Visst finns den mekanismen, men
              den räcker inte. Jag kan inte förstå att vi ska säga att vi ska
              lägga det åt sidan.
            </seg>
            <seg n="c4d90aa2">
              Det här handlar, precis som Mona Sahlin sade, om många frågor
              runtomkring. Det kan vara anställningsformer. Vilka är det som
              utnyttjar de här anställningsformerna? Jo, det är just kommuner
              och landsting. Arbetstiderna likaså, kompetensutveckling som inte
              sker och så vidare. Det här är oerhört centrala delar i den liberala
              politiken för jämställdhet generellt, där rättvisa löner är en
              väldigt viktig nyckelfaktor. Även kvinnor måste få makt över sin
              arbetstid, makt över sitt arbetsliv, makt över sin kompetensutveckling.
            </seg>
            <seg n="d1d7198f">
              Jag förstår varför det inte händer så mycket. Ni har ju försvurit
              er åt att samarbeta med Gudrun Schyman och hennes parti, som är
              emot alla vettiga reformer. Det är många år sedan det kom ett
              förslag om en ny arbetstidslagstiftning som skulle bidra till
              att människor kunde få mer makt själva. Men det har Vänstern blockerat.
              I stället för att man ska få bestämma själv vill Gudrun Schyman
              bestämma att alla ska jobba mindre, och då händer ingenting. Det
              är samma sak när det gäller den individuella kompetensutvecklingen.
              Där har ni helt klart ett problem. Jag kan inte ens ställa en
              interpellation till Gudrun Schyman, men jag kan ändå ta upp de
              här frågorna. De hänger väldigt mycket ihop.
            </seg>
            <seg n="e8f0183d">
              Det är väldigt bra att Mona Sahlin nu säger att man måste bryta
              upp från det rena lagstiftningstänkandet. Men så länge ni inte
              ens förmår tänka om så pass att ni kan diskutera att det faktiskt
              är ett strukturfel i de offentligt styrda verksamheterna handlar
              det fortfarande om den här ryggmärgsreaktionen. Vi har det lilla
              löjliga exemplet där ni skattesubventionerar manligt hemarbete,
              för ojojoj ROT-avdrag måste vi ha. Men om det är två personer
              som ska dela på hemarbetet ska de inte få lov att köpa sig den
              typ av tjänster som man måste utföra varje dag, som ju är det
              som kvinnor ansvarar för och som det faktiskt inte är så himla
              lätt att hinna med om båda två ska jobba.
            </seg>
          </u>
          <note type="speaker" n="1dcf7c22">
            Anf. 6 GUDRUN SCHYMAN (v):
          </note>
          <u who="Q271468" xml:id="i-9a122edd2ed79daa-1" n="4af1e80c">
            <seg n="ac36caab">
              Fru talman! Jag tycker att det är väldigt bra om vi kan hålla
              oss kvar vid diskussionen om de strukturer som, oavsett var vi
              befinner oss i samhället, diskriminerar och underordnar kvinnor,
              det vill säga könsmaktsordningens tunga och massiva struktur.
              Den finns naturligtvis i de politiska organisationerna också.
              Den finns i de fackliga organisationerna. Den finns hos parterna.
            </seg>
            <seg n="513eb04a">
              Jag tycker att det är bra att jämställdhetsministern tar upp
              parternas ansvar. Parterna är ju också staten. Staten är i allra
              högsta grad en part i detta mål och en part som har att ta ett
              mycket stort ansvar, tycker jag, för att göra det möjligt för
              parterna att på den nivå där man bedriver själva förhandlingen
              också ha någonting att förhandla om, det vill säga pengar. Det
              är ju en nyckelfråga i detta. Och det ansvaret lyser fortfarande
              med sin frånvaro, vad jag kan se.
            </seg>
            <seg n="b6bc67b2">
              Jag tycker absolut att vi ska ha en organisering som innebär
              att anställdas kompetens, möjligheter och allt det som Karin Pilsäter
              pratar om ska tas till vara. Självklart ska det vara så. Men på
              samma gång kan vi se att inom varje område där kvinnor är i majoritet
              är det inte på det viset, oavsett vad det är för strukturer i
              ägandeförhållandena.
            </seg>
            <seg n="00380690">
              Jag har en fråga till jämställdhetsministern. Jag brukar förvånas
              när jag får höra svaren. Det är tidsperspektiven när vi diskuterar
              löner. Väldigt ofta får man svar som handlar om att det kommer
              att ta flera generationer. Också högt uppsatta, ansvarsmedvetna
              män och kvinnor inom politik och facklig verksamhet talar om flera
              generationer. Varför, undrar jag? Vilket annat politiskt område
              skulle vi prata om på det viset? Arbetslösheten? Ja, ja, det tar
              ett par generationer innan det kanske är klart. Jag skulle gärna
              vilja höra vilka tidsperspektiv jämställdhetsministern har.
            </seg>
          </u>
          <note type="speaker" n="37a002d6">
            Anf. 7 Statsrådet MONA SAHLIN (s):
          </note>
          <u who="Q231413" xml:id="i-1c7064f0ab03d6c3-2" n="4eb684ff">
            <seg n="d65d91d6">
              Fru talman! Jag vill betona igen, Karin Pilsäter, att det självklart
              är så att kvinnor kan också i offentlig sektor. Kvinnor kan väldigt
              mycket mer, oavsett var på arbetsmarknaden vi befinner oss, om
              de strukturer vi nu diskuterar såg annorlunda ut. Jag tycker att
              den diskussion vi har här är välgörande.
            </seg>
            <seg n="f982687a">
              Självklart behövs det även inom offentlig sektor ett förnyelsearbete.
              Det är också självklart att det behövs kortare beslutsvägar många
              gånger, en annan struktur på hur arbetsmiljön och inflytandet
              ser ut.
            </seg>
            <seg n="9ac41ed3">
              Jag påstår också att det de senaste åren har skett väldigt mycket
              när det gäller förnyelsen inom många delar av den offentliga sektorn.
              Inte minst handlar det här om en framtida överlevnadsfråga över
              huvud taget. För att kunna rekrytera medarbetare i framtiden måste
              vård- och omsorgsarbete, oavsett om det sker i privat eller offentlig
              regi, kunna erbjuda helt andra villkor om det ska locka och attrahera
              unga män och kvinnor.
            </seg>
            <seg n="af14843c">
              Men jag påstår ändå att det i slutändan, och det var det jag
              menade när jag sade lägga åt sidan, finns en värderingsskillnad
              mellan Karin Pilsäter och mig i synen på hur man fördelar statens
              inkomster, hur man ser på den offentliga sektorn som helhet, hur
              man ser på privatiseringslusten och ivern, som till och från är
              ganska stark inom Karin Pilsäters parti. Där tycker vi olika.
            </seg>
            <seg n="295ef771">
              Men i de andra strukturfrågorna hoppas jag att vi kan hitta mycket
              bredare former i riksdagen än vad som har varit fallet hittills,
              och kanske att arbetet med handlingsplanen kan vara en sådan bas.
              Jag erbjuder den i alla fall och tycker att det är intressant
              att gå vidare där.
            </seg>
            <seg n="848cafe9">
              Sedan är inte, som Karin Pilsäter antydde lite, anställningsformerna
              och arbetstidsvillkoren, som inte är de mest lysande för många
              kvinnor, ett mer markant problem inom offentlig sektor än inom
              privat. Återigen, titta på handelns tjejer och säg till dem att
              orimliga anställningsvillkor och urusla arbetstider inte är en
              frågeställning som berör dem, trots eller tack vare den oerhörda
              mängd privata arbetsgivare som huserar på detta område.
            </seg>
            <seg n="24dee5d0">
              Gudrun Schyman underströk igen parternas stora ansvar. Självklart
              är staten en part. Jag ska inte för en sekund försöka undandra
              mig den delen av ansvaret, men som helhet i debatten om löneskillnaderna
              tycker jag nog att parterna har kommit ganska lindrigt undan.
              Därför har Vänsterpartiet, Miljöpartiet och vi, när vi arbetar
              med handlingsplanen, betonat att parterna ska vara en väldigt
              viktig del i det arbetet. De har ett ansvar de kan ta men inte
              har gjort; annars blir de strukturer vi är överens om här oändligt
              mycket svårare att komma åt.
            </seg>
            <seg n="d3269624">
              Sedan tänker jag inte falla i fällan att försöka sätta upp något
              datum för när allt detta ska inträffa. Jag har aldrig uttryckt
              att just att uppnå jämställdhet ska ta generationer. Däremot är
              vi nog överens om att de strukturer som har funnits i tusentals
              år sitter hårt och att det kräver både tålamod, ilska och otålighet
              för att kunna förändra dem. Men jag vägrar att sätta ett datum.
              Strukturerna har existerat länge nog, och det är det enda svaret
              jag kan ge. Ju fortare vi gemensamt kan och vågar ge oss på strukturer
              som förvisso innehåller föräldraförsäkringens fördelning likväl
              som parternas oförmåga att se på sin egen roll i könsmaktsordningen,
              desto fortare går det att komma åt orättvisorna. Men jag sätter
              inte något datum.
            </seg>
          </u>
          <note type="speaker" n="a3e4036a">
            Anf. 8 KARIN PILSÄTER (fp):
          </note>
          <u who="Q4972961" xml:id="i-643d978f9643ad31-2" n="ea6dba72">
            <seg n="c8c1b8fb">
              Fru talman! Det är helt riktigt att Mona Sahlins parti och mitt
              parti ibland har lite olika uppfattning om vad vi ska använda
              skattepengar till. Vi tycker inte att man ska använda skattebetalarnas
              pengar för att gräva ned bredband, se till att det kommer digitalboxar
              i alla hem eller till olika typer av byggstöd och så vidare. Det
              är helt klart att det är en skillnad. Men det tror jag inte är
              särskilt relevant här.
            </seg>
            <seg n="4ea169a2">
              Framför allt i fråga om många sektorer, satsningar på statligt
              företagande och olika typer av subventioner handlar det om att
              den socialdemokratiska regeringen, tillsammans med Vänsterpartiet,
              vill stödja just manligt dominerade verksamheter. Det är inte
              bara fråga om hjälp i form av ROT-avdrag, där män får bidrag för
              att få hjälp med sitt hemarbete. Det är naturligtvis en av förklaringarna
              till att värderingsfrågorna är så svåra att förändra när ledande
              politiker, som till exempel Gudrun Schyman, uttalar sig oerhört
              föraktfullt om de människor som på ett professionellt sätt skulle
              utföra det som traditionellt är kvinnors hemarbete. Det är klart
              att det är svårt att få det uppvärderat. Där finns det också en
              klar skillnad i förhållande till Mona Sahlin, som visserligen
              är motståndare till den typen av stöd men inte uttrycker sig föraktfullt
              om utförandet av dessa viktiga saker som behövs för att vardagslivet
              ska fungera.
            </seg>
            <seg n="0fc63828">
              Jag tror att vi måste våga ta i den typen av strukturer, precis
              som vi måste våga ta i den typen av systemfel strukturfel som
              innebär att de enormt stora organisationerna, ibland visserligen
              styrda av kvinnor, till exempel landstingen, inte är funktionsdugliga
              för att i grunden förändra detta. Då är det ingen tröst att det
              även på den privata sidan ser illa ut, exempelvis inom handeln.
              Om man gör det så enkelt för sig att man raderar bort detta, gör
              man det lika enkelt för sig som den höger som säger att allt beror
              på att det är offentlig sektor och ingenting beror på andra saker.
            </seg>
            <seg n="cf231cf2">
              Det här är ett komplext problem. Det behövs förändringar på många
              områden. Det behövs konkreta förändringar, men det behövs också
              förändrade attityder och värderingar. Där har vi mycket kvar att
              göra. Jag ser fram emot att fortsätta det samarbetet.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="54606f28">
            8 § Svar på interpellation 2003/04:499 om bristande kunskaper
            om könsmaktsordningen
          </note>
          <note type="speaker" n="83a917d2">
            Anf. 9 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-3" n="06ef5f85">
            <seg n="01e367d6">
              Fru talman! Gudrun Schyman har frågat mig vilka initiativ jag
              är beredd att vidta för att unga människor ska få tillräckliga
              kunskaper för att kunna förstå det omgivande samhällets maktstrukturer
              som grund för deras eget identitetsskapande. Gudrun Schyman har
              också frågat vilken roll jag kommer att verka för att skolan ska
              ha i upplysningen om demokratins nuvarande brister i vårt samhälle.
            </seg>
            <seg n="e20e3cdc">
              Först vill jag knyta an till mitt svar i januari 2004 på Gudrun
              Schymans fråga om åtgärder för kunskap om könsmaktsordningen i
              skolan. Det är viktigt att lyfta fram och tydligt framhålla vad
              lagar och förordningar ställer för krav på skolan. Det är utifrån
              dessa som skolans kvalitet bedöms. De gäller och måste respekteras.
              Jag redovisade också många exempel på de åtgärder som regeringen
              vidtar för att ge arbetet i skolan en mer feministisk inriktning
              och öka personalens kunskap om och kompetens i jämställdhets-
              och genusfrågor.
            </seg>
            <seg n="495887e1">
              Regeringen anser att skolans jämställdhetsarbete både till innehåll
              och verksamhet kan synliggöras bättre och mer kraftfullt behöver
              inriktas mot att förändra könsmönster och bryta rådande maktordning.
              I skrivelsen till riksdagen (skr. 2002/03:140 ) Jämt och ständigt
              Regeringens jämställdhetspolitik med handlingsplan för mandatperioden
              framhåller regeringen att det är bland annat inom utbildningspolitiken
              som jämställdheten skapar resultat och att jämställdhetsarbetet
              måste intensifieras och effektiviseras på alla nivåer i utbildningssystemet.
              Den stora utmaningen ligger i att såväl synliggöra könsmaktsordningen
              som att angripa de strukturer som upprätthåller den. En viktig
              grund i detta arbete är Skolansvarsutredningens lagförslag om
              förbud mot kränkningar av elever på grund av kön (SOU 2004:50).
            </seg>
            <seg n="3a78efa0">
              Regeringen har sedan 2002 satsat 2 miljoner kronor årligen på
              utbildning av så kallade genuspedagoger, och ambitionen är minst
              en genuspedagog i varje kommun 2004/05. Hittills har 117 kommuner
              deltagit och 236 genuspedagoger utbildats. Utbildningen har effekt.
              Flera genuspedagoger har satt i gång ett jämställdhetsarbete på
              sina skolor. Regeringen avsatte vidare 5 miljoner kronor 2002
              för att stärka flickors självförtroende. En delrapport från Göteborgs
              universitet 2003 visar att projekt med utbildade genuspedagoger
              lyckas bättre i arbetet med såväl flickors som pojkars självbilder.
              I maj 2004 gav regeringen Myndigheten för skolutveckling i uppdrag
              att utveckla ett material med information om vad jämställdhet
              är och innebär för skolans uppdrag och åtagande.
            </seg>
            <seg n="dbebde5a">
              I flera av skolans ämnen ska könsmaktsordningen behandlas. I
              ämnet bild ska medievärldens sätt att framställa klass, etnicitet
              och kön granskas. Eleverna ska kunna analysera och kritiskt granska
              bilder för reklam och propaganda när de lämnar årskurs 9. I ämnet
              hem- och konsumentkunskap ska flickors och pojkars identiteter
              utvecklas genom erfarenheter av och kunskaper om sambanden mellan
              jämställdhet och arbetet i ett hushåll. De samhällsorienterande
              ämnena i grundskolan ska göra eleverna vana att i handling ta
              hänsyn till allas lika värde och rättigheter samt lyfta fram makt-
              och konfliktperspektiv i nutid. Internationella överenskommelser
              som FN:s allmänna förklaring om de mänskliga rättigheterna, antagen
              1948, konventionen mot kvinnodiskriminering, antagen 1979, och
              barnkonventionen, antagen 1989, ska ligga till grund för eftertanke
              och reflexion. I ämnet samhällskunskap ska flickors och pojkars
              samt kvinnors och mäns lika rätt och möjligheter aktivt och medvetet
              tydliggöras. Ämnet ska vidare främja elevernas vilja att delta
              och påverka i frågor om demokrati, mänskliga rättigheter och om
              makt och förtryck i olika former.
            </seg>
            <seg n="806e4eee">
              Jämställdhetsarbetet måste börja tidigt. Regeringen beslutade
              därför i augusti 2003 om en jämställdhetsdelegation för förskolan.
              Delegationen (U 2003:12) tilldelade 18 projekt sammanlagt 2,5
              miljoner kronor i maj 2004 för jämställdhetsarbete i förskolan.
              Projekten är spridda över landet. En del berör en enstaka förskola
              och andra ett helt län. Även 2005 kommer delegationen att inbjuda
              förskolor att söka medel för arbetet med att förändra könsroller
              och utveckla förskolans kvalitet.
            </seg>
            <seg n="4a27606d">
              Till sist: Skolans uppdrag att förändra och bryta könsmönster
              är omfattande och av stor betydelse för ett mer jämställt Sverige.
              Uppdraget kräver kunskap, uthållighet och medvetenhet om vad skolans
              mål innebär och kräver. Min uppfattning är att maktstrukturerna
              på sikt verkligen går att förändra genom ett målmedvetet och uthålligt
              arbete.
            </seg>
          </u>
          <note type="speaker" n="0e33e7ac">
            Anf. 10 GUDRUN SCHYMAN (v):
          </note>
          <u who="Q271468" xml:id="i-9a122edd2ed79daa-2" n="4af1e80c">
            <seg n="24bcc7dd">
              Fru talman! Det sista ska jag naturligtvis instämma i. Det är
              självklart min uppfattning att det går att förändra. Politiken
              är ett verktyg för att göra detta.
            </seg>
            <seg n="82eb128a">
              Jag ska naturligtvis tacka för svaret, men jag måste erkänna
              att jag är otillfredsställd både med det här svaret och med alla
              andra svar som jag under årets lopp har fått. Jag har ställt ganska
              många frågor till utbildningsministern om situationen på skolorna.
              Jag har tagit upp att många saknar kunskaper om könsmaktsordningen
              och inte har verktygen för att kunna analysera sin egen situation
              och vad som händer. Många unga människor känner en stor otillfredsställelse
              i detta och vill verkligen ha den kunskapen. Min erfarenhet av
              detta är stor eftersom jag har varit ute på många skolor på olika
              nivåer.
            </seg>
            <seg n="809ed846">
              Min erfarenhet är också att jag ser att frågan om jämställdhet
              i hög grad uppfattas som en fråga om förhållningssätt på skolan
              och inom utbildningsanstalterna. Det är många som säger: Här har
              vi inga problem, här är vi jämställda. Det senaste beviset på
              det är frågan om genuspedagoger, som utbildningsministern tar
              upp.
            </seg>
            <seg n="f1f46676">
              Det står så här i lärarnas tidning, det senaste numret: Få kommuner
              satsar på genuspedagoger. Mindre än hälften av landets kommuner
              har skickat deltagare till utbildningen.
            </seg>
            <seg n="a7001ae9">
              Ett ganska vanligt svar på skolorna när de som vill att man ska
              anmäla sig har ställt frågan är i dag: Vi tycker att vi inte har
              några problem med jämställdheten här. Då ser man på sin egen skola
              som sin egen arbetsplats och konstaterar att där har de inga problem
              med det. Det är alltså inte en fråga som finns som en kunskap,
              som att det är någonting som man saknar kunskaper om, utan man
              relaterar det till det som någon form av förhållningssätt.
            </seg>
            <seg n="4d786936">
              Det är också det som väldigt mycket av det som händer i skolorna
              går ut på: Jo, men vi ska vara jämställda, och flickor och pojkar
              ska ha lika mycket att säga till om. Man tror att det är någon
              form av attityd till varandra, i stället för att man ser att detta
              är en kunskap om en maktordning som styr en relation. Där menar
              jag att skolan har ett otroligt stort ansvar, att undervisa om
              denna kunskap.
            </seg>
            <seg n="7a197945">
              Barnombudsmannen har också tagit upp det här i sin årsrapport
              och kritiserat hur man hanterar frågorna, när det gäller att man
              på många håll kopplar det så starkt till sex och samlevnad och
              tror att det handlar om sexualteknik, när det i själva verket
              handlar om en maktrelation.
            </seg>
            <seg n="2463f22e">
              Kunskapen om detta lärs inte ut. Hur ska unga människor då kunna
              orientera sig i det enorma flöde som finns från de kommersiella
              krafterna, som alltmer tvingar in unga människor i stereotypa
              könsroller, som går allt längre ned i åldrarna, genom fixeringen
              vid kroppar och vid mode, som gör att så många mår så dåligt.
            </seg>
            <seg n="2646109d">
              Mot detta sätter regeringen kampanjer som att flickor ska lära
              sig att stärka självförtroendet. Det har med rätta blivit starkt
              kritiserat. Varför? Jo, då riktar man in sig på flickors reaktioner
              i stället för att rikta in sig på de krafter som försätter unga
              flickor i en situation där de utvecklar självhat. Så kan det gå
              om man inte är medveten om komplexiteten i könsmaktsordningens
              krafter. Och då kan det gå så fel att man i själva verket förstärker
              i stället för att man frigör.
            </seg>
            <seg n="66796cb5">
              För att man inte ska hamna i den situationen i skolan att man
              förstärker könsroller måste man ha en samlad kunskap om könsmaktsordningen,
              komplexiteten i detta. Det är en kunskap som i dag saknas.
            </seg>
          </u>
          <note type="speaker" n="33d07262">
            Anf. 11 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-4" n="06ef5f85">
            <seg n="fd3dcb32">
              Fru talman! Jag är glad att Gudrun Schyman är engagerad i skolfrågorna
              när det gäller jämställdhetsperspektivet och genusperspektivet.
              Jag tror att det är precis vad som behövs, att det finns väldigt
              många engagerade människor som bidrar till att förändra vardagen
              i skolan. Det gör också regeringen, genom rader av initiativ.
            </seg>
            <seg n="f4bf3a9d">
              Som Gudrun Schyman väl känner till har vi också bidragit till
              det som Gudrun Schyman pekar på, att många unga människor vill
              ha och törstar efter kunskap, kunskap om genusperspektiv och genusordning
              och kunskap som kan leda till att man kan förändra sin verklighet.
              Det gör vi bland annat genom att se till att stötta lokal verksamhet,
              stötta lokala initiativ.
            </seg>
            <seg n="137eeb4b">
              Genuspedagogerna, som nu finns i drygt hälften av landets kommuner
              och som jag räknar med kommer att vara mycket intressanta under
              det sista årets arbete för resterande kommuner, är ett sätt att
              bidra med professionell kunskap in i jämställdhetsarbetet lokalt
              i skolan. Våra erfarenheter hittills är att genuspedagogerna fungerar
              precis på detta sätt.
            </seg>
            <seg n="693021b4">
              Samtidigt stimulerar vi till att producera kunskapsmaterial som
              kan användas ute i skolorna av lärare och av andra professionella
              i skolan, för att bidra till förändring och användas inte minst
              av eleverna själva.
            </seg>
            <seg n="4eebdce3">
              Gudrun Schyman säger att det handlar om kunskap och inte om attityder.
              Jag menar att det absolut handlar om bådeoch. Det är klart att
              det också handlar om attityder. Skolan får inte abdikera från
              att påverka unga människors attityder. Det är viktigt när vi ser
              att attityder får fäste i skolan som vi inte kan acceptera, som
              handlar om ojämställdhet men också om avståndstagande från människor
              med annan etnisk bakgrund och annan sexuell läggning eller andra
              typer av diskriminerande attityder.
            </seg>
            <seg n="f0d61b75">
              Vi har i dag en kunskap om genusordningen, inte minst på grund
              av den genusforskning som har vuxit sig stark och som naturligtvis
              också bör prägla skolans undervisning. Det bör det göra genom
              att integreras in i ämnena. Precis som jag beskriver i mitt svar:
              När man diskuterar och lär sig om samhällskunskap, om historia
              och om andra centrala ämnen ska det naturligtvis finnas med ett
              genusperspektiv.
            </seg>
            <seg n="e737b925">
              Ett viktigt initiativ som vi har framför oss är att mycket starkt
              tydliggöra vad samhället anser om diskriminering och ojämställdhet
              på skolans område, genom det lagförslag som vi nu bereder om förbud
              mot diskriminering i skolan. Precis på samma sätt har vi gjort
              inom högskolan för ett par år sedan, där det har bidragit till
              att stärka arbetet mot diskriminerande behandling i högskolan.
              En sådan lagstiftning kräver inte bara att man ska ha någonstans
              att vända sig om man blir diskriminerad. Den kräver också ett
              aktivt förebyggande arbete ute på varje skola. Det tror jag blir
              ännu ett viktigt steg i arbetet för en jämställd skola. Där hoppas
              jag att vi får Gudrun Schyman med oss, inte bara som en advokat
              för att ingenting har hänt utan som någon som pekar på de goda
              exemplen och är med och bidrar till att förändra skolans arbete.
            </seg>
          </u>
          <note type="speaker" n="2e81c36f">
            Anf. 12 GUDRUN SCHYMAN (v):
          </note>
          <u who="Q271468" xml:id="i-9a122edd2ed79daa-3" n="4af1e80c">
            <seg n="b56bb352">
              Fru talman! Det är väl det som jag sysslar med. Jag ser det som
              en mycket stor och viktig folkbildningsuppgift. Jag skulle önska
              att också regeringen gjorde det och såg det som en särskild folkbildningsuppgift
              och lade energi och pengar på att genomdriva ett stort kunskapslyft
              i de här frågorna i samhället i stort. Men skolan har ett särskilt
              ansvar, eftersom skolan har ett ansvar inte bara att lära människor
              att räkna och skriva utan också att fostra demokratiska medborgare.
            </seg>
            <seg n="a2836c26">
              Enligt min uppfattning har vi en grundläggande demokratibrist
              i vårt samhälle, och det handlar just om könsmaktsordningens konsekvenser,
              det faktum att könsmaktsordningen är där, att halva befolkningen
              underordnas och diskrimineras. På vilket sätt och vilka konsekvenser
              det får vet vi ju. Vi har väldigt mycket kunskap om detta. Men
              vi måste våga ta konsekvenserna av den kunskap som i dag finns.
              Det tycker jag inte att man gör. Vi måste våga se att detta är
              en kunskap i sig, inte bara någonting som ska genomsyra allting
              annat. Det är en kunskap i sig.
            </seg>
            <seg n="09879d4b">
              Tänk om man behandlade miljöfrågorna på det här viset. Det gjorde
              man ganska länge. Man sade: Jo, vi tänker alla på miljön, och
              i alla sammanhang ska vi göra det. Det ska genomsyra allt vårt
              tänkande och handlande. Så gjorde det inte det förrän det blev
              ett eget kunskapsområde, en egen profession, en egen kunskap med
              en egen ansvarig minister och ett eget departement och egna myndigheter.
              Då blev det någonting annat, som också fick till följd att det
              kom att genomsyra politikens andra områden. Men det är någonting
              i sig.
            </seg>
            <seg n="55aad518">
              Jag tror att kunskapen om att vi lever i ett samhälle som har
              en sådan enorm demokratibrist, som könsmaktsordningen representerar,
              måste förmedlas för att man i de andra olika ämnena ska kunna
              förstå vad som händer. Jag tror inte alls att det är regeringens
              initiativ som gör att så många unga människor i dag efterfrågar
              kunskapen om könsmaktsordningen och patriarkatet. Det är deras
              egen upplevda verklighet av att bli så pressade av den verklighet
              som finns och som för dem innebär att de trängs in i alltmer stereotypa
              könsroller och som för många unga kvinnor innebär en utsatthet
              och en begränsning av handlingsmöjligheterna och livsvalen. Detta
              är mycket påtagligt för många unga kvinnor. Det är väldigt tydligt
              inte minst i skolan och i skolans korridorer. Det är en verklighet.
            </seg>
            <seg n="e05a81e5">
              Det finns många lärare som vittnar om detta och som till och
              med säger att lärarutbildningen utbildar lärare som blundar för
              konflikter. Det handlar ju om en konflikt. Det handlar om en relation
              som bygger på makt och maktlöshet. Har man inte kunskapen om detta
              kan man inte placera in enskilda förhållanden inom enskilda ämnen.
              Jag har mött många elever som ända upp på universitetsnivå visst
              redovisar en kunskap om till exempel löneskillnader, som vi diskuterade
              här innan. Så frågar jag dem: Vet ni om det? Ja. Vet ni hur mycket
              det är? Ja. Vet ni vad det beror på? Nej.
            </seg>
            <seg n="b1867c6a">
              Vad säger de unga studenter som är kvinnor? Jo, jag vet att man
              inte får mopsa sig. Man ska mopsa sig, men man får inte göra för
              mycket för då får man inte jobbet.
            </seg>
            <seg n="fafd005e">
              Precis på samma sätt är det med regeringens initiativ att försöka
              stärka unga tjejers självförtroende ändra på dig. Det är vad man
              säger och inte förklarar maktrelationen. Det är en brist här.
              Det är en brist på medvetenhet i regeringens politik som går igen
              inom många områden, anser jag. Det är bedrövande när man ser att
              den också visar sig inom skolans område.
            </seg>
          </u>
          <note type="speaker" n="48f3ab91">
            Anf. 13 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-5" n="06ef5f85">
            <seg n="389ac2b3">
              Fru talman! Jag tror att vi har väldigt likartad utgångspunkt,
              jag och Gudrun Schyman, när det gäller engagemanget för jämställdhet
              i skolan det handlar om att spränga mönster, traditioner och förhållningssätt
              som egentligen bara hindrar pojkars och flickors utveckling. Men
              jag är inte alls säker på att Gudrun Schyman i övrigt, när hon
              talar om hur det ska gå till, är inne på helt rätt spår.
            </seg>
            <seg n="4245c6e4">
              Att säga att det inte handlar om attityder är detsamma som att
              säga till tusentals verksamma i skolan: Försök inte att ändra
              attityder genom att påverka, som man har möjlighet att göra som
              vuxen i skolan! Här handlar det om någonting helt annat. Det handlar
              om ett förvetenskapligande, något slags teoretisk grund som är
              alldeles för komplicerad för att en vanlig lärare ska kunna ta
              till sig den.
            </seg>
            <seg n="4f6901fb">
              Det handlar visst om attityder. Det tycker jag att Gudrun Schyman
              ska våga stå upp och säga, men det handlar också om kunskap som
              gör det tydligt vilket ojämställdhetsförhållande som finns ute
              i vårt samhälle, så också i skolan.
            </seg>
            <seg n="ef8b0010">
              Gudrun Schyman har en idé om att man inte ska föra in jämställdhetsperspektivet
              i alla ämnen, utan det ska behandlas för sig. Det är någonting
              som man gör på eftermiddagen, efter det att man har gått igenom
              alla andra kunskapsområden. Jag tror Gudrun Schyman har helt fel
              på den punkten. Det ska visst in. Det är klart att jämställdhetsperspektivet
              ska vara väldigt levande när man diskuterar samhällsekonomi. När
              man diskuterar historia måste man ha ett genusperspektiv med sig.
              Annars får man inte rätt bild av hur historien har förlupit.
            </seg>
            <seg n="dd2d3246">
              Jag menar att på de här punkterna är Gudrun Schyman fel ute.
              Det är ett bra engagemang, men tala inte om jämställdhetsfrågor
              på ett sådant sätt att det blir en handlingsförlamning ute på
              skolorna för att man inte ska påverka attityder. Gör det inte
              så att man, när man bearbetar olika ämnen ute i skolan, tänker:
              Nej, jämställdhet är någonting som vi har för sig, ett särskilt
              ämne i ett särskilt kunskapsfält. Det tror jag är helt fel väg
              att gå.
            </seg>
            <seg n="eb6fe5f6">
              Integrera detta och se till att det präglar skolans vardag. Det
              är en mycket bättre metod. Det ska finnas med i lärarutbildningarna.
              Det ska finnas med också när man läser sina ämnen på lärarutbildningarna,
              inte bara som ett specialområde, utan som någonting som finns
              med i hela vårt sätt att arbeta i skolan. Det ska också finnas
              med i ett starkare attitydskapande arbete för jämställdhet mellan
              pojkar och flickor. Inte minst handlar det om att börja i förskolan,
              om att hela tiden arbeta med att medvetandegöra och se vilka skillnader
              och klyftor som uppstår. De klyftorna förhindrar nämligen både
              pojkars och flickors utveckling.
            </seg>
            <seg n="44322684">
              Jag skulle önska att Gudrun Schyman kunde ta till sig det perspektivet.
              Det tror jag vore mycket mer fruktbart ute i skolorna.
            </seg>
          </u>
          <note type="speaker" n="1aa670c1">
            Anf. 14 GUDRUN SCHYMAN (v):
          </note>
          <u who="Q271468" xml:id="i-9a122edd2ed79daa-4" n="4af1e80c">
            <seg n="02e8fa48">
              Fru talman! Det var det mest torftiga inlägg jag har hört, måste
              jag säga. Jag talar inte om att det inte ska finnas med, utan
              jag talar om att det ska finnas med ännu mer.
            </seg>
            <seg n="c8d05bbd">
              Det är klart att det är en fråga om attityder. Men vad är det
              som är grunden för attityder? Vad är det som gör att vi tycker
              som vi tycker i olika frågor? Ja, förhoppningsvis grundar vi vårt
              tyckande på kunskap. Mer och mer bör det vara så. Det är också
              det som är verktyget när vi ska ändra på de attityder som har
              varit så väldigt starka så väldigt länge. Det handlar om den föreställning
              som finns om att kvinnor ska vara underordnade på olika sätt.
              Det handlar just om kunskapen om att detta grundar sig på en föreställning
              som har sin struktur på en maktordning. Det handlar inte om någonting
              annat än just detta. Det är den kunskapen som måste till, och
              det är en kunskap i sig. Det är det som jag hävdar. Jag hävdar
              inte att den inte ska finnas med inom alla andra områden. Men
              för att den ska finnas där på ett sådant sätt att man förstår
              att sätta in den i sitt sammanhang måste man ha hela kunskapen
              med sig, och den måste läras ut.
            </seg>
            <seg n="1cbb233f">
              De flesta unga människor är i dag medvetna om att vi har ett
              samhälle som består av olika grupper utifrån ekonomi, att vi har
              ett klassamhälle. Det är de flesta medvetna om, likaså att det
              finns olika intressen och att det finns en konflikt mellan de
              olika intressena. Det måste också läras ut att det finns inom
              ramen för könsmaktsordningen, och den kunskapen borde vara en
              allmän kunskap i skolan.
            </seg>
            <seg n="4b860017">
              Vi ska naturligtvis börja i förskolan absolut. Men som det är
              i dag och det borde utbildningsministern veta är just unga människor
              hänvisade till att ta till sig den här kunskapen på fritiden.
              Man får bilda en egen feministgrupp eller tjejgrupp eller vad
              man vill. Man får ta egna initiativ. På något annat sätt går det
              inte. Rektorn tar inte initiativen. Många lärare tar inte initiativen.
              Det är det beklagliga i dag.
            </seg>
          </u>
          <note type="speaker" n="500ddc45">
            Anf. 15 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-6" n="06ef5f85">
            <seg n="61bb1967">
              Fru talman! Jag är glad åt att Gudrun Schyman vågar ha den här
              mer vidgade synen på jämställdhetsfrågan, som någonting som ska
              prägla hela skolans arbete. Där pekar Gudrun Schyman också på
              rektors viktiga roll.
            </seg>
            <seg n="c6c2d98b">
              Det som Gudrun Schyman beskriver är inte acceptabelt, att hon
              när hon resonerar med skolor får som svar: Här finns inga problem.
              Här behöver vi inte arbeta med jämställdhetsfrågor.
            </seg>
            <seg n="67b029fb">
              Det finns ingen skola i landet som inte behöver arbeta med jämställdhetsfrågor.
              Det ska vara ett aktivt och engagerat arbete som grundar sig på
              den kunskap vi har om genusordningen i vårt samhälle, den ojämställdhet
              som den skapar och de problem den skapar för både pojkar och flickor
              i deras utveckling.
            </seg>
            <seg n="9e5afc41">
              Jag tror att vi kan driva på från regeringens håll genom att
              ta initiativ till att ta fram kunskap, sprida kunskap, vidareutbilda
              och se till att våra rektorer och lärare har en god kunskapsgrund
              att stå på men också genom att stötta enskilda initiativ för att
              visa på ett arbetssätt som kan fungera. Där är jag och Gudrun
              Schyman engagerade i att skapa en jämställd skola. Däremot är
              jag inte säker på att den metod som Gudrun Schyman här redovisar
              som mer handlar om ett vetenskapligt förhållningssätt till politik
              det känner vi igen från Gudrun Schymans tidigare engagemang är
              det enda rätta sättet. Det måste också handla om attityder, påverkan
              när det gäller unga människors förhållningssätt mot varandra,
              och där handlar det inte bara om vetenskap. Det handlar också
              om ett gott ledarskap ute på våra skolor.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="4c12edd1">
            9 § Svar på interpellation 2003/04:443 om högre utbildning till
            utländska studenter
          </note>
          <note type="speaker" n="8cdf9acd">
            Anf. 16 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-7" n="06ef5f85">
            <seg n="bd58407e">
              Fru talman! Anne-Marie Pålsson har frågat mig hur jag ser på
              möjligheten att låta utbildningsplatser, avsedda för utländska
              studenter, finansieras med avgifter för att dels stärka universitetens
              ekonomi, dels göra det möjligt för fler studenter utanför EU att
              studera i Sverige.
            </seg>
            <seg n="418a145b">
              Regeringens grundläggande uppfattning är att utbildning bör betraktas
              som en social rättighet snarare än som en vara eller tjänst på
              en marknad. Högskolestudier ska vara en levande möjlighet i varje
              hem. Av det skälet har vi skapat ett system med starka, statligt
              finansierade och avgiftsfria universitet och högskolor. Att ge
              fler människor möjlighet att läsa på högskolan och minska den
              sociala snedrekryteringen har också varit ett viktigt skäl för
              att bygga upp minst en stark statlig högskola i varje län.
            </seg>
            <seg n="55dede00">
              På Anne-Marie Pålssons agenda står att införa avgifter för alla
              studenter i högre utbildning. Detta skulle verka i motsatt riktning.
              Det skulle stänga högskolan för stora grupper studenter och öka
              den sociala snedrekryteringen till högre utbildning.
            </seg>
            <seg n="5c98b6a5">
              En projektgrupp inom Regeringskansliet som har sett över vissa
              examensfrågor i högskolan presenterade i februari sina förslag
              i slutrapporten Högre utbildning i utveckling Bolognaprocessen
              i svensk belysning (Ds 2004:2). Förslagen syftar till att inrätta
              tydliga utbildningsnivåer och internationellt konkurrenskraftiga
              examina och därigenom öppna för en mer aktiv rekrytering av utländska
              studenter till Sverige. För att stärka de svenska universitetens
              och högskolornas konkurrenskraft är det också angeläget att lärosätena
              blir bättre på att samverka och profilera sig inom sina starka
              områden.
            </seg>
            <seg n="9ea17662">
              För att utveckla svensk högre utbildning är det samtidigt angeläget
              att högskolan är öppen mot omvärlden och rymmer såväl svenska
              som utländska studenter. Vi vill också öka antalet utländska studenter
              i Sverige. Det är inte självklart att de svenska skattebetalarna
              ska betala detta.
            </seg>
            <seg n="cd0c7996">
              I dag är det möjligt för svenska lärosäten att sälja uppdragsutbildning
              till uppdragsgivare utanför EES-området. Köpare är då en offentlig
              eller privat organisation. Men för att rekrytera ännu fler utländska
              studenter till framför allt magister- och forskarutbildningar
              bör universitet och högskolor kunna erbjuda enskilda studenter
              från länder utanför EES utbildning mot betalning utan att avgiftsfriheten
              i övrigt hotas. Härigenom skulle vi kunna attrahera fler utländska
              studenter och ge de svenska högskolorna ytterligare ett incitament
              att öka internationaliseringen. Naturligtvis bör det finnas möjligheter
              att få stipendier, exempelvis genom utbytesprogrammet Linnaeus-Palme
              som är inriktat mot utvecklingsländer för att finansiera studieavgifter
              för studenter med små ekonomiska resurser.
            </seg>
          </u>
          <note type="speaker" n="c32df2a8">
            Anf. 17 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-0faf1eae058c9d8b-0" n="c9f72649">
            <seg n="f59322d8">
              Fru talman! Jag får väl börja med att tacka statsrådet Östros
              för svaret. Det var mycket intressant, och det tyder på en betydande
              flexibilitet hos statsrådet.
            </seg>
            <seg n="c7907fca">
              Förra året då jag fick svar på en nästan identisk interpellation
              lät det helt annorlunda. Då sade statsrådet:
            </seg>
            <seg n="d9721e29">
              Till skillnad från moderaterna är jag inte beredd att verka för
              en uppdelning av studenterna i EU-medborgare eller EES-medborgare
              å ena sidan och övriga å den andra sidan samt skärpa reglerna
              för de senare. En sådan uppdelning skulle motverka internationaliseringen
              av högskolan och i första hand drabba studenter från länder med
              svagare ekonomi.
            </seg>
            <seg n="18e48349">
              Över huvud taget var det svar som jag fick för ungefär ett år
              sedan fullt av indignation, en vämjelse över hur man kunde komma
              på ett så ohyggligt förslag som att ta betalt för utbildningen
              för studenter som kommer från länder utanför EES-området.
            </seg>
            <seg n="d201029c">
              Men nu är det, som sagt, annat ljud i skällan, och nu kan statsrådet
              tänka sig att ta betalt av studenter som kommer från länder utanför
              EES-området, men detta får inte hota avgiftsfriheten i övrigt.
              Hur detta kan gå till begriper jag inte riktigt. Antingen tar
              man betalt och då är det inte avgiftsfritt längre eller också
              tar man inte betalt. Men detta kanske jag kan få en förklaring
              till.
            </seg>
            <seg n="0f6ae02b">
              Vad är det då som har hänt under det här året? Har statsrådet
              Östros möjligen tagit intryck av mina tankar? I så fall är jag
              väldigt stolt och tycker att det är mycket roligt att vi även
              från moderat håll kan komma med idéer som faller i god jordmån.
              Eller vad är det i övrigt? Det är naturligtvis ingen slump att
              det ser ut på det här viset. Det är inte heller någon felskrivning.
            </seg>
            <seg n="77a30df8">
              När jag citerar så mycket annat kan jag kan också passa på att
              citera ur en artikel i Svenska Dagbladet den 19 april i år. Det
              är en artikel som handlar om Socialdemokraternas tillväxtkongress.
              Under rubriken Internt motstånd till sålda studier står följande:
            </seg>
            <seg n="a7fb140d">
              Utbildningsminister Thomas Östros fick i går s-kongressens stöd
              för sitt kontroversiella förslag att högskolor ska få rätt att
              sälja utbildningar till utländska studenter.
            </seg>
            <seg n="b918acc8">
              Det är mycket intressant att vi har fått se denna omsvängning.
              Jag skulle gärna vilja få en ordentlig förklaring från statsrådet
              här. Vad är det som gör att någonting som för ett år sedan var
              fullständigt groteskt och oacceptabelt i dag har blivit fullständigt
              acceptabelt, så acceptabelt att statsrådet till och med inför
              sin partikongress kan arbeta aktivt och tydligt för att vi ska
              ha möjlighet att ta betalt för de studenter som kommer från länder
              utanför EES-området och som vill ta del av den svenska högre utbildningen?
            </seg>
          </u>
          <note type="speaker" n="fcfb0d70">
            Anf. 18 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-8" n="06ef5f85">
            <seg n="8ad3dbe5">
              Fru talman! Det finns en avgörande komplikation i att göra som
              jag gör, argumentera för att vi bör kunna få möjlighet att ta
              ut avgifter från studenter från länder utanför EES-området, och
              det är det debattklimat som finns i Sverige. Det handlar om att
              Anne-Marie Pålsson och ett antal andra företrädare för den svenska
              högern samtidigt vill införa avgifter för svenska studenter. Det
              är detta som oroar Sveriges Förenade Studentkårer, flera lokala
              kårer och en del andra också i mitt parti för att man kopplar
              ihop dessa två frågor. Detta har också varit ett av mina huvudargument
              för att under lång tid avvisa möjligheten att ta ut avgifter.
            </seg>
            <seg n="4038c55b">
              Men jag har efterhand blivit övertygad eftersom jag själv är
              en benhård förespråkare för avgiftsfria studier för svenska studenter.
              Jag har själv drivit frågan om att knäcka den sociala snedrekryteringen
              som min profilfråga den öppna högskolan som nu faktiskt börjar
              ge resultat. Jag har upptäckt att det finns ett enormt starkt
              stöd i vårt samhälle för att värna avgiftsfriheten. I dag bedömer
              jag det därför snarare som att om man från högerhåll vågar driva
              frågan om avgifter för svenska studenter kommer det att bli en
              mycket stark valfråga för oss. Då känns den flanken tryggad och
              säkrad.
            </seg>
            <seg n="34c31ed1">
              Samtidigt har vi en utveckling då vi ser alltfler studenter som
              kommer från Kina, från Sydostasien och från rader av länder med
              stark ekonomisk utveckling där förhållandevis välmående familjer
              och förhållandevis rika familjer sänder ut sina ungdomar för att
              få en högre utbildning någonstans i världen. De kommer till Storbritannien,
              de kommer till USA, och de kommer till rader av länder Australien,
              Nya Zeeland och de kommer också i större utsträckning till Sverige.
              Och det är klart att det är någonting väldigt positivt. Vi vill
              att våra högskolor ska internationaliseras. Men det är klart att
              om den här studentgruppen ökar stort i antal kommer det inte att
              vara rimligt att finansiera det med svenska skattemedel.
            </seg>
            <seg n="998151b2">
              Därför öppnade regeringen redan för några år sedan för att sälja
              uppdragsutbildning till utländska studenter från länder utanför
              EES-området. Det gällde redan vid vårt förra debattillfälle. Men
              vi har också sett att det bör vara möjligt att öppna för enskilda
              avgifter utan att avgiftsfriheten för de svenska studenterna hotas,
              det som Anne-Marie Pålsson ser som ett av skälen till att införa
              avgifter för utländska studenter för att sedan kunna rulla in
              dem över de svenska studenterna.
            </seg>
            <seg n="090c1781">
              Sedan har vi ett par andra omständigheter som är viktiga för
              oss. För Sverige är utbytet med de baltiska länderna centralt.
              Det var det som debatten handlade om mellan Anne-Marie Pålsson
              och mig för ett år sedan den litauiske fattige studentens möjlighet
              att komma till Sverige och studera. Nu är det säkrat. Litauen
              är sedan den 1 maj medlem i Europeiska unionen. Studenter därifrån
              studerar i Sverige på samma villkor som en svensk student.
            </seg>
            <seg n="08ba69da">
              Dessutom börjar nu EU bygga upp utbytesprogram med länder utanför
              EU-området som har en sådan konstruktion att om en fattig student
              får ett stipendium till ett svenskt eller ett brittiskt universitet
              via det nya Erasmus Mundus-programmet ingår i stipendiet kostnaden
              för utbildningen. Den kan vi med dagens regelverk inte ta emot,
              utan den ersättningen stannar hos studenten och kommer inte våra
              universitet till del eftersom de inte får ta ut avgifter av enskilda
              studenter som kommer från länder utanför EES-området. Det är i
              sig ett praktiskt skäl för att öppna för dessa universitet och
              högskolor att ta den ersättningen. Det är nämligen redan våra
              skattebetalare som har betalat det stipendium som ska gå till
              utbildningens kostnad.
            </seg>
            <seg n="93fb946a">
              Goda skäl talar alltså för att öppna upp för denna möjlighet.
              Men goda skäl talar också för att man ska vara mycket strikt och
              att man ska ha en mycket klar och tydlig debatt om att det aldrig
              får innebära att vi tar ut avgifter från svenska studenter. Det
              är ju Anne-Marie Pålssons uppfattning att vi ska göra.
            </seg>
          </u>
          <note type="speaker" n="ea59dde3">
            Anf. 19 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-0faf1eae058c9d8b-1" n="c9f72649">
            <seg n="30ec2af9">
              Fru talman! Frågan om avgifter för svenska studenter berörs inte
              i denna interpellation. När jag ställer en sådan fråga ska jag
              gärna diskutera den. Men jag avstår från en debatt om den just
              nu av precis samma skäl som jag avstod från den debatten förra
              gången som vi debatterade den här frågan.
            </seg>
            <seg n="29e85649">
              Företrädare för svensk höger det dryper av konservatism och något
              mörkt. Det är mörkermän med dunkla krafter som förgiftar tillvaron.
            </seg>
            <seg n="7497c243">
              Men om statsrådet i den här frågan säger att jag företräder den
              svenska högern är jag i ganska gott sällskap, därför att den uppfattning
              som jag på den här punkten ger uttryck för delas av företrädare
              för den engelska vänstern Tony Blair. Vad som är höger i ett land
              är uppenbarligen vänster i ett annat land. Men det var en liten
              parentes.
            </seg>
            <seg n="601de023">
              Jag tänkte att jag i stället skulle uppehålla mig vid en annan
              skrivning i det här svaret som är ganska intressant. Det står:
            </seg>
            <seg n="37d84e7b">
              Regeringens grundläggande uppfattning är att utbildning bör betraktas
              som en social rättighet. Det är intressant.
            </seg>
            <seg n="74feba92">
              Om det är en social rättighet får man börja med att resonera
              kring: Vad innebär denna rättighet, på vilka villkor och för vem?
              Det är inte en rättighet för alla att utbilda sig till läkare.
              Det är inte ekonomin som avgör om man kan utbilda sig till läkare
              eller till någonting annat utan snarare studieresultaten. Men
              man kan inte säga att det är en rättighet om inte alla har möjlighet
              att åtnjuta detta. Denna rättighet, den sociala rättigheten till
              utbildning, gäller inte alls alla utbildningar. Den som vill bli
              exempelvis pilot får betala själv, och den som vill bli arkitekt
              får utbildningen betald. Den som vill läsa till psykolog på ett
              svenskt universitet får utbildningen betald, men den som vill
              ägna sig åt att bli terapeut enligt några andra psykologiska metoder
              får betala den själv.
            </seg>
            <seg n="51510550">
              Detta är alltså en rättighet som innebär ordentliga inskränkningar.
              Hur kan man då tala om en rättighet?
            </seg>
            <seg n="91de648d">
              Men det finns andra bitar i detta. Om vi talar om en rättighet
              finns det också en skyldighet. Och i det här fallet är det så
              att min rättighet eller din rättighet eller alla andras rättighet
              att få en utbildning motsvarar min rättighet, din rättighet och
              alla andras skyldighet att erbjuda en utbildning, närmare bestämt
              är det skattekollektivets skyldighet att via sina skatter finansiera
              utbildningen.
            </seg>
            <seg n="d02c1dc8">
              Man kan tycka vad man vill om detta. Däremot är jag nog beredd
              att säga att jag inte är säker på att det svenska skattekollektivet
              ska ha skyldighet att finansiera utbildning för studenter, för
              ungdomar, som kommer från länder utanför EES-området. Skälet till
              att jag säger EES-området är att utanför EES-området finns inte
              den typ av program som finns inom EES. Det är därför som det är
              intressant. Jag kan inte se att det svenska skattekollektivet
              ska ha denna skyldighet. Är det så att statsrådet anser det kan
              det här bli väldigt dyrt för det svenska skattekollektivet.
            </seg>
            <seg n="e76d1d45">
              Vi är vana vid att tala om rättigheter. Detta finns i FN-konventionen
              för mänskliga rättigheter, i Europakonventionen för mänskliga
              rättigheter och i den svenska grundlagen. Men parallellt med detta
              har man också försökt att skapa ett resonemang kring mänskliga
              skyldigheter. Tyvärr har man inte kommit så långt på den vägen.
            </seg>
            <seg n="70ad7c3b">
              Slutligen skulle jag gärna vilja höra hur statsrådet ser på det
              här med skyldigheten. Är det så att det är skattekollektivets
              skyldighet att utan inskränkningar stå till tjänst när det gäller
              att finansiera den här typen av utbildning?
            </seg>
          </u>
          <note type="speaker" n="0f9da8f4">
            Anf. 20 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-9" n="06ef5f85">
            <seg n="42e8e907">
              Fru talman! Regeringens ideologiska hållning till avgiftsfria
              studier är väldigt väl beskriven i vår proposition om den öppna
              högskolan, som är grunden för hela den expansion av högre utbildning
              som vi har gjort sedan Socialdemokraterna i mitten av 1990-talet
              kom till regeringsmakten en kraftig expansion som har kostat drygt
              8 miljarder kronor i nya resurser till högskoleutbildning och
              studiemedel. Skattebetalarna har ställt upp på detta. Det har
              man gjort därför att man tyckt att det är rimligt att vi alla
              solidariskt ställer upp och finansierar högre utbildning avgiftsfritt
              för våra studenter. Vi tror att det är bra inte bara för dem utan
              för oss alla.
            </seg>
            <seg n="256cf901">
              Om Anne-Marie Pålsson vill sätta i fråga utbildning som en social
              rättighet närmar sig Anne-Marie Pålsson precis det som det är
              väldigt viktigt att reda ut. Vill Anne-Marie Pålsson, ledamot
              i Sveriges riksdag, införa avgifter för svenska studenter när
              de läser på högskolan? Den åsikten har Anne-Marie Pålsson givit
              till känna i många olika sammanhang. Det vore bra om du också
              gjorde det här i riksdagen.
            </seg>
            <seg n="e658fd92">
              Jag har dessutom sett att en av Svenskt Näringslivs främsta representanter,
              en av ekonomerna på deras huvudkontor, i debattartiklar ger till
              känna att Svenskt Näringsliv tydligen också vill införa avgifter
              för svenska studenter när det gäller högre utbildning. Det är
              i så fall en stor omsvängning och en omsvängning som kommer att
              möta en stenhård debatt.
            </seg>
            <seg n="956dad90">
              Jag är alldeles övertygad om att de partier som står för en avgiftsfri
              svensk högskola kommer att få ett mycket starkt stöd. Då kommer
              vi in på diskussionen om vad som är en social rättighet. Jag är
              alldeles övertygad om att svenska medborgare menar att det ska
              vara avgiftsfritt för våra studenter när de läser på högre utbildning.
              Alternativet är att vi får en mycket kraftigt ökad social snedrekrytering.
            </seg>
            <seg n="dde6ffcb">
              Vad Labour gjort i Storbritannien menar jag är högerpolitik.
              Att införa avgifter, som dessutom höjs året därefter, är inte
              en klok politik när det gäller att se till att alla får möjlighet
              till högre utbildning. De lever i en annan verklighet. Där finns
              inte möjligheten att ta ut den typ av skatter som vi kan ta ut
              här än så länge. Det är ingen bra politik, och detta kommer att
              innebära men för den brittiska utvecklingen när det gäller universitets-
              och högskolestudier.
            </seg>
            <seg n="f33f8042">
              Vill Anne-Marie Pålsson ha avgifter? Jag vill inte det.
            </seg>
            <seg n="9f83c85c">
              Däremot är det rimligt att se till att också svenska universitet
              när vi nu får alltfler studenter från Kina, Sydostasien och andra
              viktiga delar av världen studenter som reser ut i världen för
              att köpa sig en utbildning kan ta ut kostnader för den. Annars
              blir resultatet, som någon av SFS:s företrädare sagt till mig,
              att man får hålla tillbaka antalet utländska studenter. Det vill
              inte jag göra. Jag tror att det är väldigt bra för våra universitet
              och högskolor att vi kan öka antalet utländska studenter.
            </seg>
            <seg n="31e3afc7">
              Men då kommer vi in på nästa viktiga del: Vi måste se till att
              höja biståndet och använda biståndsmedel till att erbjuda studenter
              från tredje världen att komma till Sverige och studera och svenska
              studenter att studera i tredje världen. För bara ett par år sedan
              bildade vi här ett nytt program, Linnaeus-Palme, som stärkt utbytet
              mellan Sverige och Indien och mellan Sverige och Sydafrika och
              flera olika för Sverige viktiga länder där vi har den här ömsesidigheten
              i samarbetet.
            </seg>
            <seg n="dbb8ca45">
              Jag bedömer att den typen av utbytesprogram blir ännu viktigare
              när vi får möjlighet att ta ut avgifter från rika studenter från
              olika delar av världen. Det kommer vi med säkerhet att kunna erbjuda
              framöver. Studenter från fattiga länder kommer inte hit om de
              inte ingår i ett utbytesprogram. De behöver resurser och möjligheter
              att komma hit få möjlighet att bo här för att kunna studera här.
              Då räcker det inte med bara avgiftsfriheten.
            </seg>
            <seg n="099ffd8a">
              Den stora ideologiska skillnaden mellan mig och Anne-Marie Pålsson
              gäller avgiftsfriheten för svenska studenter. Där vill jag ha
              ett svar också i den här diskussionen.
            </seg>
          </u>
          <note type="speaker" n="82434b7e">
            Anf. 21 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-0faf1eae058c9d8b-2" n="c9f72649">
            <seg n="64177c4f">
              Fru talman! Vi kan väl enas om att utbildningsminister Thomas
              Östros och jag är överens om vissa saker. Vi är överens om att
              det svenska skattekollektivet inte har skyldighet att finansiera
              högre utbildning för ungdomar som kommer från länder utanför EES-området.
              Det tycker jag är bra och ett stort steg framåt sedan förra året.
              Det är vi alltså överens om.
            </seg>
            <seg n="4d5a3c95">
              När det sedan gäller avgiftsfinansiering för svenska studenter
              och för studenter inom EES-området envisas Thomas Östros med sin
              fråga gång på gång. Men min interpellation handlar inte om den.
              Mitt partis linje är absolut glasklar i den här frågan: Man vill
              inte avgiftsfinansiera högre utbildning.
            </seg>
            <seg n="17f9ef32">
              Vad jag tycker i hemmet, i köket, är en sak som jag vet, och
              det vet också Thomas Östros eftersom Thomas Östros har läst vad
              jag skrivit. Men det är inte partiets linje. Ska jag företräda
              partiets linje så är den glasklar: Man vill inte ha avgifter.
            </seg>
            <seg n="e1d3582b">
              Vem vill då ha avgifter? Ja, uppenbarligen vill Svenskt Näringsliv
              ha avgifter, och universiteten vill ha avgifter. Jag läste ett
              utdrag ur en intervju med en professor nere i Lund som säger:
              Får vi inga avgifter får väl studenterna räkna med att det blir
              en ganska medioker utbildning. Problemet i dag är faktiskt att
              universiteten i Sverige har mycket stora problem. De har problem
              med att klara den internationella konkurrensen.
            </seg>
            <seg n="6688a1c5">
              Detta är just den andra sida av myntet som vi talar om. Vi talar
              ju om att öppna upp för utländska ungdomar att komma hit och för
              svenska ungdomar att åka någon annanstans. Jag tycker att det
              är en mycket bra linje att följa. Men för att vi ska vara konkurrenskraftiga
              och attraktiva även för engelska, tyska, amerikanska och franska
              ungdomar måste vi också ha utbildning och forskning som håller
              god internationell klass. Hitintills har jag inte mött en enda
              företrädare för universiteten som sagt att resurserna i dag är
              tillräckliga för att medge en sådan god konkurrensmiljö.
            </seg>
          </u>
          <note type="speaker" n="362aca89">
            Anf. 22 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-10" n="06ef5f85">
            <seg n="dcd2383b">
              Fru talman! Jag begär inte och tror inte heller att vi någonsin
              i någon verksamhet kommer i den situationen att man säger: Nej,
              några ytterligare resurser vill vi inte ha.
            </seg>
            <seg n="3c0a27b1">
              Det är klart; det ligger i sakens natur. Men se på vad Sverige
              satsar på högskoleutbildning och jämför det med resten av världen!
              Då ligger Sverige tillsammans med Schweiz och USA högst i kostnad
              per student. Det syns rent fysiskt. Det är bara att besöka våra
              föreläsningssalar och seminarier och jämföra med vad vi ser i
              södra Europa till exempel. När det gäller kostnader och ersättning
              per student håller vi en mycket hög kvalitet.
            </seg>
            <seg n="982bbbdf">
              När jag blev utbildningsminister noterade jag en svaghet i den
              politik som hade bedrivits i kvalitetskontrollen av högre utbildning.
              Sedan dess har vi skapat kanske Europas allra tuffaste kvalitetsutvärdering
              av svensk högre utbildning. Högskoleverket bedriver ett mycket
              ambitiöst utvärderingsarbete där professorer tillsammans med studenter
              och ibland också arbetsmarknaden utvärderar de olika utbildningarna.
              I nästan alla av dem har vi också internationell expertis närvarande.
              Resultatet i Högskoleverkets rapport är mycket tydligt: Svensk
              högre utbildning står sig mycket väl i den internationella konkurrensen.
              Också det är ett tecken på att internationaliseringen för oss
              är någonting som vi ska vara glada över.
            </seg>
            <seg n="13727984">
              Vi ser också att attraktionskraften i svensk högre utbildning
              finns där. Sett till EU-programmen är det fler som kommer till
              Sverige än svenska studenter som reser ut. Vi ser ett ökat intresse
              från Kina och Sydostasien för att komma hit och utbilda sig här
              i Sverige. Detta är mycket positivt. Men det är klart att vi måste
              ha en rimlig möjlighet att ta ut kostnaderna för det. Annars blir
              vi tvungna att begränsa det intresset. Det vore olyckligt för
              universitetens utveckling.
            </seg>
            <seg n="2cecc0cc">
              Min bedömning är att i universitetsvärlden finns det ingen ledande
              opinion för avgifter. De vet vad som inträffat i alla länder där
              avgifter införts. Då dras nämligen också det statliga stödet in,
              för man upptäcker andra sätt att finansiera detta. Det vore en
              mycket dålig politik.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="b1d676a3">
            10 § Svar på interpellation 2003/04:444 om utbildning av entreprenörer
          </note>
          <note type="speaker" n="2c244356">
            Anf. 23 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-11" n="06ef5f85">
            <seg n="1af1c43c">
              Fru talman! Berit Högman har frågat mig hur jag avser att agera
              för att skapa förutsättningar för och utbildning av nya entreprenörer.
            </seg>
            <seg n="5b19f1b6">
              Dagens unga ska svara för framtidens tillväxt och skapande av
              en hållbar samhällsutveckling. Det är viktigt att vårt utbildningssystem
              lägger grunden för detta på alla nivåer. Företagsamma personer
              behövs som företagare, som anställda, i organisationslivet och
              i samhället i övrigt. Jag vill gärna lyfta fram några av de möjligheter
              till entreprenörskapsinriktad utbildning som redan existerar inom
              vårt utbildningssystem i dag. Sedan finns det utrymme för ytterligare
              förbättringar på området, vilket jag återkommer till.
            </seg>
            <seg n="5033d392">
              När det gäller utbildning av nya entreprenörer kan det för grund-
              och gymnasieskolans del handla om såväl att uppmuntra ungas kreativitet,
              initiativkraft och problemlösningsförmåga generellt som att ge
              mer specifika kunskaper i företagande. Som jag ser det lägger
              våra läroplaner för det obligatoriska skolväsendet och de frivilliga
              skolformerna en god grund för båda dessa varianter. Skolan ska
              bidra till elevernas utveckling till aktiva och självständiga
              individer som känner tillit till sin egen förmåga. Utbildningen
              ska utveckla elevernas förmåga att lösa problem, ta egna initiativ
              och eget ansvar, såväl självständigt som tillsammans med andra.
            </seg>
            <seg n="bc93ee08">
              Detta är färdigheter som skolan ska utveckla hos alla elever,
              som en grund för deras framtida aktiva arbets-, fritids- och samhällsliv.
              Till detta kommer den mer specialiserade entreprenörskapsutbildningen,
              som erbjuds på många skolor och som mer tydligt inriktas på att
              förbereda för ett framtida företagande. I gymnasieskolan finns
              kursen Projekt och företagande, vars mål är att stimulera intresset
              för och ge kunskaper om entreprenörskap, företagande och projekt
              som arbetsform. Det obligatoriska projektarbetet är också ett
              inslag i gymnasieskolan som syftar till att främja elevernas förmåga
              till planering, genomförande och uppföljning av ett eget projekt.
            </seg>
            <seg n="8488d2d6">
              Omkring 10 000 gymnasieelever på nära hälften av landets alla
              gymnasieskolor driver varje år ett övningsföretag inom ramen för
              Ung Företagsamhet. Ung Företagsamhet är en ideell organisation
              som erbjuder ett utbildningskoncept till skolor som innebär att
              eleverna i praktiken får prova på att planera, driva och avveckla
              ett företag. Denna erfarenhet ger eleverna värdefulla kunskaper
              och insikter inför ett möjligt framtida arbetsliv som entreprenör
              och företagare. För yngre elever finns andra utbildningsmaterial
              som stimulerar företagsamhet och kreativitet mer generellt.
            </seg>
            <seg n="305912ed">
              I propositionen Kunskap och kvalitet elva steg för utveckling
              av gymnasieskolan (prop. 2003/04:140) har regeringen framhållit
              vikten av ett entreprenörskapsperspektiv i gymnasieskolan. Skolverket
              ska i sin kommande kursplansöversyn se hur detta och andra viktiga
              perspektiv kan göras tydliga i gymnasieskolans kurser. I propositionen
              framhåller regeringen också att gymnasieskolans grundläggande
              yrkesutbildning ska utveckla både generella nyckelkompetenser
              och specialistkunskaper av en sådan omfattning att elevens kompetens
              svarar mot arbetslivets krav för anställning eller verksamhet
              i eget företag. Regeringen har tillsatt en yrkesutbildningsdelegation
              med uppgift att arbeta för höjd kvalitet i yrkesutbildningen och
              en ökad samverkan mellan skola och arbetsliv.
            </seg>
            <seg n="a0cdd4b8">
              Även inom vuxenutbildningen finns utbildningsformer där entreprenörskapsfrämjande
              utbildning med fördel kan genomföras, till exempel inom den kvalificerade
              yrkesutbildningen. Genom att utbildningarna utformas i nära samarbete
              med det lokala arbetslivet finns goda möjligheter att skräddarsy
              utbildningarnas inriktning så att de svarar mot lokala behov.
              Redan i dag finns entreprenörskapsinriktad KY, kvalificerad yrkesutbildning,
              till exempel inom turism, gastronomi, vård och omsorg samt upplevelseindustri.
              Universitet och högskolor erbjuder också en lång rad kortare och
              längre kurser med inriktning mot entreprenörskap och företagande.
              De så kallade Drivhusen, som finns på nio universitet och högskolor
              runtom i landet, kan ge studenterna hjälp och stöd för att förverkliga
              sina idéer och starta ett eget företag.
            </seg>
            <seg n="a3c17cca">
              Entreprenörskapsinriktad utbildning bör kunna utvecklas ytterligare
              i regional samverkan, med utgångspunkt i de kompetens- och utvecklingsbehov
              som föreligger. Det svenska decentraliserade utbildningssystemet
              erbjuder goda möjligheter till regional och lokal anpassning,
              vilket till exempel kan användas till att utforma entreprenörskapsfrämjande
              utbildningar och inriktningar såväl inom gymnasieskolan och den
              kvalificerade yrkesutbildningen som inom högskolan. Regeringen
              uppmuntrar till detta och framhåller vikten av att i utbildning
              på alla nivåer främja ett företagsamt förhållningssätt och ta
              till vara och utveckla kreativiteten hos elever och studenter.
            </seg>
          </u>
          <note type="speaker" n="d86c53bb">
            Anf. 24 BERIT HÖGMAN (s):
          </note>
          <u who="Q3375804" xml:id="i-c2856fc67587c5ea-0" n="e79ac488">
            <seg n="df500152">
              Fru talman! Jag vill förstås tacka för det positiva svar som
              jag har fått på min fråga. Det visar att statsrådet och regeringen
              tar frågan på allvar och jobbar med den.
            </seg>
            <seg n="7910e9a8">
              Jag kommer från en del av Sverige som traditionellt sett har
              haft ett ensidigt näringsliv, med ett fåtal storbolag som ägt
              och drivit såväl skogsindustri som järnhantering. Detta har präglat
              människor, så just eget företagande och egen kraft är inte den
              första tanke man har haft genom tiderna. En sådan tradition gör
              man sig inte av med på en kafferast.
            </seg>
            <seg n="d28d8012">
              Det krävs och kommer att krävas åtskilliga insatser för att eget
              företagande ska kännas som någonting som man kan överväga efter
              genomgången utbildning av något slag. Det krävs självtillit, självförtroende,
              kunskap, mod, idéer och kapital.
            </seg>
            <seg n="b18765ec">
              Jag är övertygad om att både yngre och äldre i arbetskraften
              bär på idéer och kunskaper, medan de andra delarna, självtilliten,
              självförtroendet och modet, kan det vara sämre ställt med.
            </seg>
            <seg n="8103cdbe">
              På det sättet handlar entreprenörsutbildning inte bara om ekonomi,
              lagstiftning, marknadsföring och produktutveckling utan också
              om hur vi utvecklar det mänskliga kapitalet. Jag tycker att det
              är bra att Forum för småföretagarforskning i samarbete med Nutek,
              också i de nordiska länderna, ska titta på detta utbildningssystem.
            </seg>
            <seg n="3fba6934">
              Ministern nämner Ung Företagsamhet som ett gott exempel. Det
              tycker jag också att det är. Men av de 60 UF-företag som finns
              i Värmland är 50 startade på studieförberedande eller teoretiska
              linjer och endast 10 på de yrkesförberedande. Ändå vet vi att
              det kommer att bli brist på hantverkare framöver. Vi behöver entreprenörer
              inte minst inom turism och besöksnäring. Vi behöver vita tjänster,
              inte svarta.
            </seg>
            <seg n="72f5cc21">
              En utmaning ligger också i att fånga upp dessa UF-företag när
              gymnasietiden är slut, för då uppstår det ett vakuum. Vem tar
              sig an? Vem coachar vidare?
            </seg>
            <seg n="cf9e5c9d">
              Jag har två frågor till statsrådet Östros.
            </seg>
            <seg n="f0f08713">
              Är statsrådet beredd att ta dialogen med Ung Företagsamhet, Företagarna,
              Svenskt Näringsliv och utbildningsanordnarna om UF-verksamheten
              på de yrkesförberedande utbildningarna och även en diskussion
              om vad som kan hända efter gymnasietidens slut?
            </seg>
            <seg n="0f8e910b">
              Kan jag känna mig trygg i att också lärarutbildningen och lärarfortbildningen
              hänger med i den utveckling som vi bägge önskar inom detta område?
            </seg>
          </u>
          <note type="speaker" n="b2d05c50">
            Anf. 25 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-12" n="06ef5f85">
            <seg n="e7476a47">
              Fru talman! Det är precis så, som Berit Högman säger, att i rader
              av orter i vårt land har man en helt annan tradition än entreprenörskapstraditionen.
              Stora företag i många av våra bruksorter har varit den dominerande
              arbetsgivaren, och det har naturligtvis påverkat förhållningssätt
              och kulturer, och också påverkat skolans förhållningssätt och
              kulturer.
            </seg>
            <seg n="5272517c">
              Jag tror, precis som Berit Högman, att det är väldigt viktigt
              att stimulera ett nytänkande och en nyorientering, att göra det
              tidigt bland våra ungdomar, att skapa intresse för entreprenörskap.
              Man måste inse, som Berit Högman säger, att det inte bara handlar
              om att lära sig bokföring eller ekonomiska förutsättningar. Det
              handlar också om ett förhållningssätt. Då spelar hela skolans
              arbete en stor roll att uppmuntra individuell utveckling, att
              arbeta i projektform tillsammans med andra. Det traditionella
              grupparbetet i den svenska skolan kan också vara väldigt väl utformat
              för ett entreprenörskapstänkande.
            </seg>
            <seg n="10048d8a">
              Det sker en förändring. Jag har också noterat det som Berit Högman
              pekar på, att vi ser en förändring kanske framför allt riktad
              mot fler av de studieförberedande utbildningarna och sedan på
              högskolan på de djupt teoretiska utbildningarna. Det är väldigt
              positivt. Det ska vi förstärka och verkligen ta vara på. Men vi
              måste se motsvarande utveckling på de yrkesförberedande utbildningarna.
            </seg>
            <seg n="245fd00d">
              Det är ett intressant uppslag som Berit Högman har, att i dialog
              med Ung Företagsamhet och andra viktiga organisationer just diskutera
              hur man kan stimulera den här utvecklingen inom de yrkesförberedande
              utbildningarna.
            </seg>
            <seg n="db39bf0d">
              Vi har för någon vecka sedan genom ett regeringsbeslut inrättat
              en yrkesutbildningsdelegation. Jag menar att det är ett perspektiv
              som bör finnas med i deras diskussion. Här finns all anledning,
              när vi gör en ny gymnasieskola med nya kursplaner och med tätare
              samverkan med näringslivet, att också ha med entreprenörskapsperspektivet.
            </seg>
            <seg n="fc214fc5">
              Precis som Berit Högman nämner har vi en spännande rapport framför
              oss. Den 1 september 2004 kommer Nutek att lämna en rapport till
              regeringen om ett utökat nationellt entreprenörskapsprogram. Då
              ska man också titta på hur man ska stärka samverkan med det omgivande
              samhället. Det kan bli en bra grund för initiativ framöver.
            </seg>
            <seg n="1f7f4a44">
              Sedan kommer regeringen att lägga fram en ungdomspolitisk proposition
              till hösten, och den kommer också att ha med entreprenörskapsperspektivet.
            </seg>
            <seg n="81a38ef7">
              När det till sist gäller lärarutbildningen är den ett viktigt
              perspektiv det arbetssätt som främjar ett entreprenöriellt förhållningssätt.
              Jag räknar med att den nya lärarutbildningen stärker framtidens
              lärare i att kunna bidra till det när det gäller att vara en modern
              lärare i klassrummet tillsammans med elever som blir alltmer entreprenörsinriktade.
            </seg>
          </u>
          <note type="speaker" n="9a58afca">
            Anf. 26 BERIT HÖGMAN (s):
          </note>
          <u who="Q3375804" xml:id="i-c2856fc67587c5ea-1" n="e79ac488">
            <seg n="92ca9fdc">
              Fru talman! I sitt svar tar statsrådet också upp KY som en bra
              utbildningsform för entreprenörskap, och det tycker jag också.
              Det känns väldigt bra att det står i svaret eftersom det tidigare
              har rått delade meningar om detta.
            </seg>
            <seg n="4c12cd34">
              KY ska garantera jobb efteråt. Men man kan inte garantera att
              det fungerar med ett eget företag, utan det måste man ju prova
              själv.
            </seg>
            <seg n="bab485b5">
              Nu vet vi att det finns ett tiotal kvalificerade yrkesutbildningar
              i gång där ordet entreprenörskap ingår och att det är flera ansökningar
              på gång.
            </seg>
            <seg n="64f5b23b">
              Flera universitets och högskolors företagskuvöser, drivhus och
              samarbeten stöttar goda företagsidéer även om det inte är studenter
              som driver dem. Att dessa idéer och denna kreativitet tas till
              vara även när de uppkommer högre upp i åldrarna är en stor poäng
              för bredden i det hela. Inledningsvis kan det ju vara framtvingat
              av arbetslöshet och strukturförändringar, men det kan leda till
              någonting väldigt gott framöver.
            </seg>
            <seg n="724dde35">
              Kvalificerad yrkesutbildning är den bästa utbildningsform vi
              har beträffande samspelet mellan utbildning och arbetsliv. Det
              kommer in långt fler ansökningar än myndigheten kan bevilja. Då
              kommer det en fullständigt naturlig och avslutande fråga:
            </seg>
            <seg n="c1096aeb">
              Är statsrådet beredd att driva kravet på ökade resurser till
              KY såsom en av många åtgärder för fler jobb och högre tillväxt?
            </seg>
          </u>
          <note type="speaker" n="6ab868dc">
            Anf. 27 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-13" n="06ef5f85">
            <seg n="e78c6c69">
              Fru talman! Jag ser mycket positivt på de kvalificerade yrkesutbildningarna.
              De har verkligen fyllt ett stort behov genom att det är en utbildning
              som kombinerar en bra teoretisk utbildning med mycket arbetsplatsförlagd
              utbildning inom väldigt avancerade områden alltifrån vård och
              omsorg till informationsteknik och också där det finns ett större
              inslag av entreprenörskap.
            </seg>
            <seg n="51f8df90">
              Jag ser gärna att vi kan fortsätta att satsa på dessa utbildningar.
              Under de senaste åren har det varje år funnits ett visst anslagssparande
              på KY. För oss har det varit en signal om att man ska behålla
              den här nivån. Men det utvärderas vid varje budgetprocess om vi
              ska höja den eller inte framöver.
            </seg>
          </u>
          <note type="speaker" n="eb3d3d1b">
            Anf. 28 BERIT HÖGMAN (s):
          </note>
          <u who="Q3375804" xml:id="i-c2856fc67587c5ea-2" n="e79ac488">
            <seg n="5c87ea5f">
              Fru talman! Jag tackar för svaret och är nöjd med det. Jag känner
              också en trygghet i att det fortsättningsvis ska ske ett nära
              samarbete mellan utbildningen, samhället och näringslivet i övrigt,
              därför att det är nyckeln till framgång.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="4d9f1496">
            11 § Svar på interpellation 2003/04:497 om etablering av fristående
            skolor
          </note>
          <note type="speaker" n="0d453317">
            Anf. 29 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-14" n="06ef5f85">
            <seg n="0fa147fc">
              Fru talman! Mariam Osman Sherifay har frågat vilka initiativ
              jag tänker ta för att skärpa kriterierna för etablering, kvalitetssäkring
              och uppföljning av fristående skolor.
            </seg>
            <seg n="dfa03c8f">
              Villkoren för att fristående skolor ska godkännas respektive
              förklaras ha rätt till bidrag regleras i skollagen (1985:1100).
              Enligt denna ska en förklaring om rätt till bidrag inte lämnas
              om den fristående skolans verksamhet skulle innebära påtagliga
              negativa följder för skolväsendet i den kommun där skolan är belägen.
              För fristående skolor på gymnasial nivå gäller detta även följderna
              för skolväsendet i närliggande kommuner.
            </seg>
            <seg n="f8aabb40">
              Regeringen föreslog i propositionen Fristående skolor (prop.
              2001/02:35) att skollagens bestämmelser om påtagliga negativa
              följder skulle förtydligas. Regeringen föreslog att det av lagtexten
              skulle framgå dels att Skolverket har att göra en helhetsbedömning,
              dels att skolans storlek och geografiska läge skulle anges som
              exempel på faktorer som ska beaktas vid bedömningen av om ett
              beslut om bidragsrätt kan leda till påtagliga negativa följder
              för skolväsendet i kommunen. En majoritet av riksdagens ledamöter
              gick dock emot detta. Det framgår dock redan av förarbetena till
              de nuvarande bestämmelserna om påtagliga negativa följder, i propositionen
              Fristående skolor (prop. 1995/96:200), att Skolverket ska göra
              en helhetsbedömning.
            </seg>
            <seg n="82a4ede7">
              I juni 2003 gav regeringen Statens skolverk (Skolverket) i uppdrag
              att utveckla och skärpa sina rutiner och metoder vid prövning
              av ansökningar om godkännande och rätt till bidrag för fristående
              skolor. Samtidigt skulle verket skapa nya och skarpa rutiner och
              metoder för inspektion av fristående skolor, liksom för tillsyn
              under deras andra verksamhetsår. Särskild vikt skulle läggas vid
              hur läroplanernas värdegrund och allmänna mål följs i verksamheten.
              Verket skulle även redovisa hur samverkan mellan tillståndsprövning
              och inspektion vidareutvecklades. Slutligen skulle Skolverket
              göra en särskild inspektion av fristående konfessionella skolor.
              I uppdraget ingick att redovisa vilka iakttagelser som gjorts
              och vilka åtgärder detta föranlett.
            </seg>
            <seg n="32641f04">
              I sin redovisning rapporterade Skolverket att man hade gjort
              en översyn av sina rutiner för prövning av ansökningar om fristående
              skolor och att vissa skärpningar hade genomförts. Till exempel
              kallas den sökande in för samtal i de fall då mycket svåra bedömningar
              är aktuella. Andra skärpningar som fordrade ytterligare utredning
              skulle genomföras på något längre sikt.
            </seg>
            <seg n="2ee2782d">
              Skollagen anger vissa kvalitetskrav för att en fristående skola
              ska godkännas respektive förklaras ha rätt till bidrag. Fristående
              grund-, sär-, special-, gymnasie- och gymnasiesärskolors utbildning
              ska ge kunskaper och färdigheter som till art och nivå väsentligen
              svarar mot de kunskaper och färdigheter som motsvarande offentliga
              skolor ska förmedla. En fristående skola ska även i övrigt svara
              mot de allmänna mål och den värdegrund som gäller för utbildning
              inom det offentliga skolväsendet.
            </seg>
            <seg n="69471e0f">
              För att garantera att en fristående skola lever upp till ovan
              nämnda krav är det viktigt att det finns en fungerande uppföljning
              och utvärdering av kvaliteten i skolorna. Det är självfallet också
              viktigt att det finns en kontroll av att skolorna i övrigt lever
              upp till kraven i gällande lagar och förordningar. Det ligger
              i sakens natur att stor vikt måste fästas vid uppföljning och
              kontroll av själva verksamheten, eftersom Skolverkets prövning
              av ansökningar bygger på de teoretiska förutsättningarna för att
              leva upp till skollagens krav.
            </seg>
            <seg n="c3f90157">
              I dag finns det 554 verksamma fristående grundskolor och 235
              fristående gymnasieskolor. Tendensen har under en lång följd av
              år varit att antalet fristående skolor stadigvarande ökar. Skolverket
              arbetar i dag med uppföljningsbesök under nystartade skolors andra
              verksamhetsår. Vidare ingår de fristående skolorna i den inspektionsverksamhet
              som omfattar samtliga kommuner och skolor inom en sexårsperiod.
              Därutöver gör Skolverket särskilda inspektioner föranledda av
              anmälningar om brister eller missförhållanden.
            </seg>
            <seg n="886189e0">
              Skollagen ger dessutom den kommun där en fristående skola med
              offentligt bidrag är belägen rätt till insyn i skolans verksamhet.
              En sådan skola är skyldig att i den utsträckning som kommunen
              bestämmer delta i den uppföljning och utvärdering som kommunen
              gör av sitt eget skolväsende.
            </seg>
            <seg n="2c0327c0">
              Skollagskommittén har i betänkandet Skollag för kvalitet och
              likvärdighet (SOU 2002:121) föreslagit att de allmänna föreskrifterna
              för utbildningen ska gälla för alla skolformer inom skolväsendet.
              Vidare har kommittén föreslagit att utbildningen ska vila på vetenskaplig
              eller konstnärlig grund samt på beprövad erfarenhet.
            </seg>
            <seg n="aed45e5a">
              Förutsättningarna för en kontinuerlig uppföljning och kvalitetssäkring
              av verksamheten är beroende av det lokala engagemanget i den viktiga
              frågan om utbildningens kvalitet och om hur de demokratiska värderingar
              som skolans värdegrund vilar på tillämpas i praktiken. Jag ser
              det som angeläget att kommunerna aktivt integrerar de fristående
              skolorna i kommunens kvalitetsarbete.
            </seg>
            <seg n="4cd24510">
              För närvarande pågår inom Regeringskansliet arbetet med att bereda
              Skollagskommitténs förslag. I detta sammanhang blir det aktuellt
              att ta ställning till förslag som ställer likvärdiga krav på alla
              skolor med offentlig finansiering.
            </seg>
          </u>
          <note type="speaker" n="71f38056">
            Anf. 30 MARIAM OSMAN SHERIFAY (s):
          </note>
          <u who="Q4971432" xml:id="i-1c7064f0ab03d6c3-15" n="6e2b0d0f">
            <seg n="d8407b39">
              Fru talman! Tack, ministern, för svaret. Jag interpellerade ministern
              efter de senaste avslöjanden om en del friskolor som visades i
              SVT:s dokumentärfilm I skolans våld den 12 maj. I det programmet
              kunde man se att vissa friskolor inte lever upp till de riktlinjer
              som ministern hänvisar till i sitt svar. Det fanns brister på
              flera punkter som strider mot skolans värdegrund. Elever utsattes
              för kränkningar och fysisk bestraffning. Det fanns också elever
              som var inskrivna i skolorna fast de i själva verket befann sig
              utomlands. Min fråga är: Hur kan detta få ske obemärkt? Vems ansvar
              är det?
            </seg>
            <seg n="63ac5720">
              Hur kan dessa skolor få fortsätta att driva sin verksamhet trots
              stora brister, missförhållanden och oegentligheter och detta trots
              upprepade anmälningar från föräldrar, elever och personal?
            </seg>
            <seg n="3ddc3724">
              Det saknas kuratorer på de flesta skolor. Utbildningen klarar
              inte de mål som är uppsatta i läroplanen för att inte tala om
              undermåliga lokaler. Är inte alla elever värda en likvärdig utbildning
              oavsett vilken skola de går i?
            </seg>
            <seg n="33349d64">
              Även om det krävs en skärpning av Skolverkets kontinuerliga uppföljning
              och kvalitetssäkring vilar också ett stort ansvar på kommunerna
              för uppföljning och utvärdering av friskolorna på samma sätt som
              gäller för den kommunala skolan. På den punkten vill jag se en
              skärpning.
            </seg>
            <seg n="0d97d21c">
              Det är ändå så att kommunerna har det yttersta ansvaret för eleverna.
              Kommunerna måste skärpa sig vad gäller insyn i friskolors verksamhet
              som bedrivs med offentliga bidrag.
            </seg>
            <seg n="7007fcbf">
              Min fråga till ministern är: Finns det förslag i Skollagskommittén
              om hur kommunerna kan förbättra insynen i friskolans verksamhet?
            </seg>
          </u>
          <note type="speaker" n="d51248b5">
            Anf. 31 ANA MARIA NARTI (fp):
          </note>
          <u who="Q4750415" xml:id="i-f6bad6d479cce961-0" n="97cf6ea8">
            <seg n="f8fa00ed">
              Fru talman! Tack Mariam och tack utbildningsministern för en
              intressant diskussion.
            </seg>
            <seg n="23b0ec7e">
              Jag skulle vilja börja med att ge en lite bredare blick över
              friskolornas historia, eftersom jag var en av de mycket få som
              på 80-talet kämpade för sverigefinländarnas rätt att bilda egna
              skolor. På den tiden betraktades de här minoritetsskolorna som
              ett hot mot demokratin. Nu vet vi att de i sig inte utgör något
              hot utan tvärtom är en stark stimulans och ett fantastiskt redskap
              för minoriteternas möjligheter att förstärka sin identitet och
              alltså bättre kommunicera med omvärlden, om allting fungerar bra.
            </seg>
            <seg n="4e1addd2">
              Men tyvärr är kommunikationen mellan majoritetsbefolkningen och
              minoriteterna oerhört bristfällig i Sverige. Jag rekommenderar
              meddebattörerna varmt att läsa, om de inte har läst den hittills,
              inledningen till utredningen om brandkatastrofen i Göteborg. Den
              visar med dramatisk tydlighet att det finns grupper i det svenska
              samhället som inte har en aning om hur det här samhället fungerar.
              Föräldrarna till de stackars barnen som dog eller blev så fruktansvärt
              drabbade av branden kunde inte ens ta reda på om barnen låg på
              sjukhus. Vad skulle man göra i en sådan katastrofsituation? Detta
              är faktiskt huvudproblemet för integrationen i dag, också i skolan.
            </seg>
            <seg n="295a1799">
              Om vi inte har grupper av människor som tillhör samma kultur
              som olika minoritetsgrupper, men som är starkt engagerade i demokratiarbetet,
              kommer vi aldrig att ha den bra kommunikation som vi behöver.
              Då kommer det att hända konstiga saker, därför att isolerade grupper
              kan mycket lätt i sin frustration vända sig åt fel håll. Detta
              kan mycket väl hända i skolan. Då är det väldigt svårt för en
              svensk skolinspektör eller en svensk kommunalpolitiker att verkligen
              förstå vad som händer.
            </seg>
            <seg n="d3db5cc2">
              Vi behöver de aktiva demokratiskt inspirerade invandrargrupperna,
              minoritetsgrupperna, som själva ska bidra till att förbättra kommunikationen
              och öppna den här ytan.
            </seg>
          </u>
          <note type="speaker" n="2999739d">
            Anf. 32 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-16" n="06ef5f85">
            <seg n="2c265ec3">
              Fru talman! Också jag är glad över den här diskussionen, för
              det är en väldigt viktig debatt om skolfrågor.
            </seg>
            <seg n="4e36e762">
              Låt mig börja med att vara mycket tydlig med att svensk lag gäller
              i alla våra skolor. De exempel som här har debatterats, och som
              har pekats på under våren, om kränkningar av barn, barnaga och
              misshandel är brott mot vår lag, och det måste hanteras av polis-
              och åklagarmyndigheter. Det är oerhört allvarligt att sådant sker
              i eller utanför skolan. Det påstås att det sker ren försnillning
              av kommunala medel. Också det är ett brott som måste utredas av
              de myndigheter som är till för att hantera sådana allvarliga brott.
              Jag kan naturligtvis inte uttala mig om enskilda fall, men för
              mig är det oerhört viktigt att den här typen av anklagelser och
              misstänkta missgrepp utreds. Det måste tas reda på om det har
              begåtts lagbrott eller inte.
            </seg>
            <seg n="849d191f">
              Jag är bekymrad över de kommentarer som ledande personer ger
              i de här skolorna. De kommentarerna har inte lugnat mig, för de
              visar inte att de förstår allvaret i detta. Jag hoppas att den
              verksamhet som nu pågår på våra myndigheter ändå skakar liv i
              dem, för det får icke vara så att man på något vis antyder att
              det här inte är så allvarligt som det är.
            </seg>
            <seg n="e7e213fe">
              Vi har en ganska liberal lagstiftning i Sverige kring fristående
              skolor. Jag själv och regeringen har en positiv hållning till
              fristående skolor. Vi menar att de också kan bidra till den kommunala
              skolans utveckling. Men vi har den mycket bestämda uppfattningen
              att likvärdiga regler måste gälla. Vi har också vid ett flertal
              tillfällen lagt fram förslag till riksdagen, men vi får inte majoritet
              för en skärpning för att skapa de likvärdiga förutsättningarna.
              Jag räknar med att vi antingen lyckas övertyga de partier som
              nu inte vill införa mer rimliga regler eller går till val 2006
              och får ett stöd för att införa tydligare regler.
            </seg>
            <seg n="5cfa810e">
              Ett exempel är möjligheten att omedelbart stänga en skola om
              man upptäcker missförhållanden. Vi har i Sverige väldigt strikta
              lagar för hur restauranger måste bete sig när man upptäcker missförhållanden.
              Man har då möjlighet att stänga en restaurang omedelbart. Men
              riksdagen har inte gett regeringen medgivande att man ska kunna
              stänga en fristående skola där barnen far illa. Vi har haft exempel
              på överklaganden som gör att det går lång tid innan barnen befrias
              från detta, och det är för mig alldeles oacceptabelt. Också om
              detta kommer vi att återkomma till riksdagen, antingen med folkets
              stöd efter nästa val eller om något av riksdagens partier ändrar
              sig.
            </seg>
            <seg n="99100fac">
              Det nya Skolverket har en väldigt viktig roll. De är mycket tuffa
              och aktiva i sin inspektion och har fått fördubblade resurser
              för sin inspektion. Det är ett allt skarpare arbete som där bedrivs.
              Men det är klart att vi måste ha aktiva kommuner; annars får vi
              aldrig den dagliga relationen och, det som också Ana Maria Narti
              talar om, en dialog mellan skolorna i vardagen och mellan kommunala
              huvudmän och fristående skolors huvudmän. Här är ett stort arbete.
              Riksdagen har ju avvisat vårt förslag om att det ska vara en skyldighet
              för kommunerna, men vi får möjlighet att driva frågan lokalt.
              Vi kommer också i den frågan att återkomma till riksdagen.
            </seg>
            <seg n="72536b4e">
              Låt mig säga till Ana Maria Narti att jag helt håller med om
              hennes beskrivning och om vad som är centralt, att skapa en bättre
              dialog och ett ökat samförstånd. Jag tror att det vore oerhört
              bra om alla kommuner i Sverige tog på sitt ansvar att påbörja
              ett sådant arbete för att just få en bättre dialog med samtliga
              skolor, inte minst de som vilar på konfessionell grund.
            </seg>
          </u>
          <note type="speaker" n="01efcf97">
            Anf. 33 MARIAM OSMAN SHERIFAY (s):
          </note>
          <u who="Q4971432" xml:id="i-1c7064f0ab03d6c3-17" n="6e2b0d0f">
            <seg n="0556612e">
              Fru talman! Jag har faktiskt gått ut och uppmanat kommunerna
              att utreda just de fall av oegentligheter som gäller elever som
              var inskrivna i de här skolorna och som befann sig utomlands,
              men ingenting har hänt hitintills. Jag hoppas på och vill verkligen
              se en förändring där. Det är viktigt, för utbildning är en social
              rättighet, precis som du sade tidigare. Jag tycker inte att vi
              ska ha dåliga skolor, vare sig det är friskolor eller kommunala
              skolor. Alla skolor ska vara bra skolor för våra barn.
            </seg>
            <seg n="ee77fbca">
              Jag är också positiv till friskolorna, men ansvaret måste ligga
              hos alla oss vuxna, inte minst politiker och kommunansvariga.
            </seg>
            <seg n="19570b2d">
              Jag vill passa på att tacka för svaret och ser fram emot Skollagskommitténs
              förslag. Jag välkomnar förslag som ställer likvärdiga krav på
              alla skolor med offentlig finansiering.
            </seg>
          </u>
          <note type="speaker" n="1ce9e480">
            Anf. 34 ANA MARIA NARTI (fp):
          </note>
          <u who="Q4750415" xml:id="i-f6bad6d479cce961-1" n="97cf6ea8">
            <seg n="db39e7b3">
              Fru talman! Det verkar bli en spännande diskussion i dag. Som
              ledamot i utbildningsutskottet skulle jag vilja understryka att
              alla är överens om att absolut alla skolor ska följa Sveriges
              lagar och att alla skolor, oavsett vilken sorts skolor det är,
              ska bygga sitt arbete på våra grundläggande etiska principer.
              Jag tycker inte om det krångliga ordet värdegrund. Det är enklare
              att prata om etik och moral. Det finns ingen fara i det. Vi vill
              inte uppfostra omoraliska unga varelser, eller hur? Men varför
              har förslaget om kommunal kontroll över fria skolor fallit flera
              gånger? Därför att kommunerna är konkurrenter till de fria skolorna.
              Deras makt skulle bli absolut och mycket lätt att hantera godtyckligt.
              Det är inte bra för någon varken för kommunen eller för de fria
              skolorna. Framför allt är det inte bra för barnen och föräldrarna
              i kommunerna.
            </seg>
            <seg n="d227a4b4">
              Sedan måste jag också påminna om två saker. Vi ska inte drabbas
              av TV-panik. Det är väldigt farligt när vi tar det som visas i
              rutan för absolut sanning. Jag skulle gärna vilja ha en ordentlig
              undersökning av hur man hanterar de här frågorna. Stigmatiseringsfaran,
              att peka på invandrarna som ett slags hot för samhället, är faktiskt
              inte bra för debatten i samhället.
            </seg>
            <seg n="916d2b1d">
              När det gäller den goda kommunikationen mellan minoriteter och
              majoriteter finns det en enda metod: Låt människorna komma fram
              och utöva sina demokratiska rättigheter! Det händer ofta inte
              eftersom kommunerna sätter sig på invandrarna och tror att om
              de tar hand om invandrarna blir allting perfekt. Det är inte ett
              demokratiskt förfaringssätt.
            </seg>
          </u>
          <note type="speaker" n="c2882d55">
            Anf. 35 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-18" n="06ef5f85">
            <seg n="c999c6cd">
              Fru talman! Jag och Mariam Osman Sherifay delar inställning till
              hur vi bör jobba vidare. Jag måste säga att jag också ligger väldigt
              nära de diskussioner som Ana Maria Narti har om risken för stigmatisering
              och risken för att vi målar upp en bild av verkligheten som endast
              kommer att förstärka segregation och utanförskap. Men jag tror
              också att vi är överens om att det inte får förhindra en väldigt
              aktiv inspektion för att avslöja missförhållanden.
            </seg>
            <seg n="db2d712a">
              Jag tror inte att det är särskilt fruktbart att som Ana Maria
              Narti ha uppfattningen att kommunerna är konkurrenter. Vi har
              ju valt att ordna vårt samhälle så att den demokratiska organisation
              som vi alla tillhör, som finns närmast oss i vardagen, är kommunen.
              Det är kommunen som vi här i riksdagen har givit ansvaret att
              se till att alla våra barn och ungdomar får en bra utbildning.
              Det har vi inte gjort för att vi har givit det till någon konkurrent
              eller någon särskild aktör utan för att det är den demokratiska
              organisation som kan ta det ansvaret. Vem ska annars ha det ansvaret
              om demokratin över huvud taget ska vara inblandad?
            </seg>
            <seg n="36a833fe">
              Jag tror att det är oerhört ofruktbart att se det så. Vi ska
              i stället driva på våra kommuner och uppmuntra dem. Vi ska gärna
              genom riksdagsbeslut se till att de inser att det är en skyldighet
              att se alla skolor i kommunen som en gemensam angelägenhet, de
              kommunala skolorna och de fristående skolorna. Vi ska se till
              att involvera alla skolor i vidareutbildning, kvalitetsutveckling,
              uppföljning och utvärdering. Så kommer vi också ifrån den stigmatisering
              och de ökande klyftor som vi annars får.
            </seg>
            <seg n="5f35eca5">
              Det är också min idé när det gäller hur vi ska jobba med fristående
              skolor på konfessionell grund. Det är inte så att vi har någon
              möjlighet att förbjuda sådana skolor. De är tillåtna enligt internationella
              konventioner. Vår möjlighet att diskutera detta gäller om vi ska
              ge dem offentliga bidrag eller inte. Det finns en stark opinion
              i vårt samhälle som tycker att vi inte ska ge dem offentliga medel.
              Mitt argument mot det är att det skulle skapa ännu mer isolerade
              miljöer, mer av stigmatisering och större utanförskap. Vi riskerar
              åtminstone detta. Därför måste vi arbeta med öppna miljöer, mera
              dialog, mer av tuff inspektion från Skolverket men också mer aktiva
              kommuner, som är ansvariga för att alla barn och ungdomar ska
              ha samma rättigheter.
            </seg>
            <seg n="a0402a0d">
              Det är en väg som jag vill vandra. Jag har också sagt, vilket
              jag nu har blivit anmäld till konstitutionsutskottet för, för
              att uttrycka en politisk uppfattning, att det kan komma till en
              punkt där det politiska läget är sådant att vi måste säga att
              det inte går att finansiera skolor på konfessionell grund, för
              det gick inte att hitta ett sätt att göra det på som innebär att
              vi kan känna oss trygga med att barnen får en bra utbildning.
            </seg>
            <seg n="b35e5528">
              Där är vi inte, men den här dialogen måste vi föra med människor,
              för det är det här människor funderar på: Är det rimligt? Det
              man är rädd för är vad som händer med världsbilden och vad som
              händer med respekten för andra om vi får alltmer av grupperingar
              på den kristna sidan, på den muslimska sidan och bland andra religioner
              som väljer att isolera sig från varandra. Om vi inte möter varandra
              längre från olika bakgrunder, religioner och kulturer vad händer
              då med vårt gemensamma samhälle och vårt gemensamma ansvar för
              varandra?
            </seg>
            <seg n="ec430aab">
              Det är en relevant diskussion som vi måste föra. Den är komplicerad.
              Det är lätt att det piskas upp väldigt starka opinioner. Men den
              måste föras. Och regeringens bidrag är att ett nytt skolverk arbetar
              på ett helt nytt sätt, mycket tuffare och mer aktivt, också med
              de skolor som pekas ut i de här debatterna, genom att genomföra
              inspektioner, genom att driva på för att få kommunerna att involvera
              alla skolor och ta ett ansvar för alla skolor inom sitt område
              och genom att föra en öppen dialog med människor om skolans utveckling
              och de fristående skolorna.
            </seg>
            <seg n="a46395dd">
              Vi har inte majoritet i riksdagen för de förslag till skärpningar
              som vi vill genomföra. Det kommer vi naturligtvis att gå till
              val på, men jag utesluter inte att ett och annat parti också kan
              komma till sans när det gäller att införa rimliga skärpningar.
            </seg>
          </u>
          <note type="speaker" n="7703b695">
            Anf. 36 MARIAM OSMAN SHERIFAY (s):
          </note>
          <u who="Q4971432" xml:id="i-1c7064f0ab03d6c3-19" n="6e2b0d0f">
            <seg n="ffd2ea28">
              Fru talman! Nu vänder jag mig till Ana Maria Narti. Panik är
              det inte tal om här. Det har sänts något liknande det här programmet,
              den här dokumentären, för ett år sedan. Jag måste faktiskt vara
              ärlig och säga att jag hoppas att du har förstått mig. Jag är
              inte ute efter att peka ut någon grupp här, och det skadar inte
              att vi är självkritiska. Vi kan inte bara prata om integration
              och segregation om vi inte är självkritiska och stannar upp och
              verkligen ser vad vi vill göra. Vi kan inte skylla ifrån oss.
              Det tycker jag är farligt. Det är inget jag vill vara med om eller
              bidra till.
            </seg>
            <seg n="bb33f2a4">
              Däremot tackar jag verkligen för svaret än en gång, och jag ser
              fram emot allt som vi har tagit upp här. Det ser lovande ut. Jag
              hoppas på en majoritet så att vi kan driva en bra skolpolitik.
              Det behövs verkligen.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="be8612d8">
            12 § Svar på interpellation 2003/04:501 om yrkesutbildning för
            vuxna
          </note>
          <note type="speaker" n="73b2ab77">
            Anf. 37 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-20" n="06ef5f85">
            <seg n="05626bb8">
              Fru talman! Cristina Husmark Pehrsson har frågat mig om vilka
              åtgärder jag ämnar vidta för att säkerställa att vuxna som vill
              omskola sig till ett hantverksyrke kan finna möjligheter till
              detta, garantera dem samma ekonomiska situation som andra vuxna
              som studerar på högskola samt säkerställa att elever på en yrkesförberedande
              linje kommer att kunna fullfölja sin utbildning efter gymnasieexamen.
            </seg>
            <seg n="4d7719ee">
              Jag vill först påpeka att statsrådet Lena Hallengren på senare
              tid besvarat likartade frågor från bland annat Cristina Husmark
              Pehrsson om vuxnas möjligheter till hantverksutbildning. I den
              delen ansluter mitt svar till det som statsrådet Hallengren har
              anfört.
            </seg>
            <seg n="3c80ffb6">
              Kunskap och kvalitet elva steg för utveckling av gymnasieskolan
            </seg>
            <seg n="e62d4215">
              Vuxna studerande som följer en yrkesinriktad påbyggnadsutbildning
              som anordnas av kommunerna har lika goda möjligheter att finansiera
              sina studier med studiemedel som de som följer en utbildning inom
              högskola, kvalificerad yrkesutbildning, kompletterande utbildning
              eller en folkhögskoleutbildning. Studiestödsreformen som gjordes
              under 2001 innebar att ett sammanhållet studiemedelssystem lanserades.
              Ett enhetligt finansieringssätt infördes då med lika stort totalbelopp
              för alla studerande oavsett utbildningsnivå. Jag vill gärna understryka
              att detta system, i en internationell jämförelse, är mycket generöst
              och ger de allra flesta goda ekonomiska förutsättningar att studera.
              Det nya generella systemet innebär bland annat högre studiebidrag,
              högre fribelopp, möjlighet till tilläggslån och pensionsgrundande
              studiebidrag. Ett högre bidragsbelopp infördes också för prioriterade
              grupper på grundskole- och gymnasienivå. Det innebär till exempel
              att vuxna personer som vill följa en yrkesutbildning på gymnasial
              nivå har möjlighet att studera med en väsentligt högre bidragsnivå
              än studerande på högskolenivå. Skuldsättningen kan därmed hållas
              nere. En central princip i det nya studiemedelssystemet är att
              göra det möjligt för studerande att undvika en alltför stor skuldbörda.
              Detta, i kombination med att statens resurser är begränsade, gör
              det nödvändigt med vissa gränser i stödets konstruktion.
            </seg>
            <seg n="f74e3407">
              Jag vill avslutningsvis understryka att rekryteringen till olika
              former av yrkesutbildningar är en viktig angelägenhet om Sverige
              ska fortsätta att utvecklas som kunskapsnation. Nyligen har en
              försöksverksamhet med lärlingsutbildning för vuxna till vissa
              hantverksyrken beslutats. Den syftar till att närmare pröva en
              utbildningsform som varvar teoretiska studier med lärlingskap
              hos hantverkare. Regeringen har också beslutat om direktiv för
              en yrkesutbildningsdelegation som ska arbeta för att samhällets
              intentioner för samverkan mellan skola och arbetsliv förverkligas
              i högre grad än för närvarande, till exempel att göra övergången
              smidigare mellan gymnasieutbildning och arbetsliv. Regeringen
              har vidare nyligen förordnat en arbetsgrupp med uppgift att närmare
              analysera utbudet av eftergymnasial yrkesutbildning.
            </seg>
            <seg n="c982a29a">
              Det är angeläget att fortsatt uppmärksamma dessa frågor och nyttja
              de erfarenheter och resultat som pågående försök och andra insatser
              kommer att ge.
            </seg>
          </u>
          <note type="speaker" n="2ec789dd">
            Anf. 38 CRISTINA HUSMARK PEHRSSON (m):
          </note>
          <u who="Q445997" xml:id="i-d70d84f1305b718d-0" n="1b7db08e">
            <seg n="bc0ffacf">
              Herr talman! Tack så mycket för det långa svaret, utbildningsministern.
              Min fråga handlade om yrkesutbildning för vuxna som har lämnat
              gymnasieskolan. Jag tycker ändå inte att jag får ett fullödigt
              svar från utbildningsministern.
            </seg>
            <seg n="9e305a6f">
              Jag ställde nyligen en fråga till statsrådet Lena Hallengren.
              Hon säger i sitt svar, som också utbildningsministern hänvisar
              till, mycket om gymnasieutbildningen och hantverksprogrammet.
              Men det var inte vad jag frågade efter.
            </seg>
            <seg n="944d6741">
              Det handlar om de elever som har gått ut gymnasieprogrammet.
              Hur ska de få en fortsatt utbildning för att verkligen kunna bli
              hantverkare och få ett yrke? Inom högskolan får man en lärarutbildning,
              blir legitimerad sjuksköterska, undersköterska eller någonting.
              Det måste finnas någon form av yrkesbehörighet också för hantverkare.
            </seg>
            <seg n="58be460a">
              Dessutom skriver både Lena Hallengren och utbildningsministern
              att kursplanen är omfattande för hantverksprogrammet. Det gäller
              de ungdomar som går på gymnasiet. Det kan väl hända. Men om det
              inte fungerar, eleverna inte går utbildningarna och de inte erbjuds
              över hela Sverige kvittar det hur fin och omfattande kursplanen
              än är.
            </seg>
            <seg n="576a785a">
              Med tanke på svaret och även Lena Hallengrens svar tycker jag
              det är på sin plats med en interpellation för att diskutera. Det
              är inte för att vi på något sätt skulle konfrontera varandra med
              olika typer av utbildningar utan för att rikta uppmärksamheten
              på att vi har ett gigantiskt stort problem med brist på hantverkare
              i detta land.
            </seg>
            <seg n="3178368d">
              När fick utbildningsministern tag på en murare senast? Alla behöver
              vi hantverkare någon gång, och det behövs hantverkare till våra
              kulturskatter. Jag försökte att få en hantverkare, en murare,
              att komma och rappa om en liten skorsten. Jag höll på i 14 dagar
              i en medelstor stad för att över huvud taget få tag på någon.
              När jag äntligen fick tag på en sade jag: Varför skriver du inte
              ut att du är murare i telefonkatalogen? Han svarade: Tror du inte
              att jag vill ha tyst på telefonen någon gång på dygnet? De har
              så fruktansvärt mycket att göra. De är så få.
            </seg>
            <seg n="8345d8e9">
              Sveriges tillväxt är beroende av att vi får en fullgod utbildning
              för hantverkare. Då menar jag i detta fall vuxna människor som
              har gått ut gymnasieskolan och som inte har gått ett hantverksprogram.
              Hur ska de fortsätta för att verkligen bli murare, takläggare
              eller kakelugnssättare? De måste få en legitimitet i sitt arbete.
            </seg>
            <seg n="0b92fbed">
              Sverige har i dag den lägsta andelen personer i yrkesutbildning
              i hela Europa. Bristen på yrkeskunnigt folk riskerar att minska
              tillväxten. Jag har vid många företagsbesök träffat företagare
              som säger: Jag skulle vilja bygga till, jag skulle vilja expandera,
              men jag får inte tag på VVS-montörer, folk som kan bygga, snickare,
              målare etcetera. Det är kris i det här landet.
            </seg>
            <seg n="1e916ec7">
              Det finns ungefär 300 yrken inom hantverksutbildningen. Inom
              ett par år kommer vi att behöva ungefär 100 000 nya hantverkare.
              I våra grannländer fungerar det med en bra utbildning för både
              ungdomar och vuxna. Men vi har inte det i Sverige. Min fråga till
              utbildningsministern är fortfarande: Vad gör vi för att få en
              god och attraktiv utbildning till hantverkare också i Sverige?
            </seg>
          </u>
          <note type="speaker" n="b510770a">
            Anf. 39 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-21" n="321024b7">
            <seg n="193dc25f">
              Herr talman! Jag ser fram emot att om en stund få diskutera ungdomars
              hantverksutbildning med ministern. Men eftersom bristen på hantverkare
              är så stor i Sverige tyckte jag även att jag ville ansluta mig
              till Cristina Husmark Pehrssons interpellation om yrkesutbildning
              för vuxna.
            </seg>
            <seg n="f19b0f73">
              Jag har några siffror som belyser läget i landet. I en europeisk
              jämförelse utbildas alldeles för få hantverkare i Sverige. I åldersgruppen
              2029 år befinner sig 1,7 % av svenskarna i en yrkesutbildning.
              Det ska vi jämföra med det europeiska snittet på 13 %. Antalet
              gesällbrev är litet jämfört med övriga nordiska länder. Det blev
              en halvering av antalet gesällbrev mellan 1990 och 2003 i Sverige.
            </seg>
            <seg n="1699e588">
              En företagare i Skåne uttryckte problemet så här: I Europa är
              de stolta över sina yrkesskolor. Här gömmer man dem i arbetsmarknadspolitiska
              program. Talar man med etablerade hantverkare får man en bild
              av att yrkesutbildningarna på något sätt har behandlats styvmoderligt
              i svensk utbildningspolitik. Det gäller även möjligheterna att
              omskola sig.
            </seg>
            <seg n="63b57845">
              Cristina Husmark Pehrsson har talat om hur svårt det är att bli
              murare om man är ekonom. Men en murare kan bli ekonom. Jag vill
              illustrera detta genom att berätta om vad jag fann i en tidningsartikel
              under rubriken De har kämpat för sina utbildningar.
            </seg>
            <seg n="5d25b62c">
              Reportaget handlade om två personer varav den ena var sjuksköterska.
              Efter 13 år i sjukvården tröttnade hon på neddragningar och stressen
              och ville göra någonting annat. Hon ville lära sig att snida smycken
              och skapa silverbägare. Men det var inte lätt att komma i gång.
              Först gällde det att hitta en lärlingsplats. Hon frågade många
              silversmeder innan hon fick tag i en som kände sitt ansvar för
              att det saknas välutbildade silversmeder. Så var det då finansieringen.
              Eftersom lärlingar inte kan producera fullt under utbildningstiden
              är det svårt för enmansföretag att anställa dem. Men genom att,
              som tidningen uttryckte det, tricksa löste sig finansieringen
              genom Kunskapslyftet och det EU-finansierade projektet Handkraft.
            </seg>
            <seg n="925a46f8">
              Här löste det sig tack vare kvinnans envishet och en tillmötesgående
              silversmed. Men det är inte alla som har samma tur och skicklighet.
              Tycker inte ministern att ett sådant här fall skulle kunna lösas
              som i det vanliga skolsystemet, så att läraren får betalt för
              undervisning och handledning och eleven får ett studielån?
            </seg>
          </u>
          <note type="speaker" n="ec57e8a7">
            Anf. 40 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-22" n="06ef5f85">
            <seg n="b137ed27">
              Herr talman! De frågor som tas upp i interpellationen har uppmärksammats
              av regeringen vid ett flertal tillfällen inte minst under det
              senaste året. Det handlar om att stärka de yrkesförberedande programmen
              på gymnasieskolan och att stärka den eftergymnasiala utbildningen
              för dem, ofta ungdomar, som har valt ett yrkesförberedande program.
            </seg>
            <seg n="095667fb">
              Först är det fel att jämföra statistik på det sätt som både Cristina
              Husmark Pehrsson och Lars-Ivar Ericson gör. Vi har en gymnasieskola
              i Sverige som integrerar yrkesförberedande utbildningar. Därför
              går det inte bara att rakt av jämföra med länder som har ett gammalmodigt
              system där man exkluderar yrkesutbildningarna från gymnasieskolan.
              Det systemet har vi lämnat sedan lång tid tillbaka.
            </seg>
            <seg n="d3308fb7">
              Däremot behöver vi sätta in ett stort och engagerat arbete, nationellt
              och i varje kommun, för att stärka attraktionskraften hos yrkesförberedande
              program.
            </seg>
            <seg n="f3b54791">
              Ungdomar i dag är också mycket känsliga för de signaler de får
              från arbetsmarknaden. Så är det när det gäller ett av de yrkesförberedande
              program som Cristina Husmark Pehrsson verkar vara särskilt intresserad
              av, nämligen byggprogrammet där snickare, murare och andra yrkesgrupper
              får sina förberedande utbildningar. I dag har vi ett högt intresse
              i många kommuner för den utbildningen. För några år sedan, när
              byggmarknaden var mycket svag och signalerna till ungdomarna var
              att inte söka till den utbildningen, var söktrycket mycket lågt.
            </seg>
            <seg n="2ce47bc9">
              Det är viktigt att branscherna, små och stora företag, jobbar
              tillsammans med kommunerna för att attrahera och locka ungdomar
              till de här mycket viktiga utbildningarna.
            </seg>
            <seg n="d7c5665f">
              I dessa branscher har man också sedan lång tid tillbaka lyckats
              arbeta fram bra system för att ta emot ungdomarna ute på arbetsplatserna.
              Det finns färdigutbildningssystem i form av olika typer av lärlingsinriktningar
              som gör att man introduceras på ett bra sätt. Man har också avtal
              på arbetsmarknaden som ser till att de får goda villkor. Det är
              ett bra sätt att arbeta, och jag skulle gärna se att man gjorde
              detta inom fler branscher och inom fler yrkesområden. Då får vi
              en mottagning av unga människor med en bra grundutbildning som
              gör att de också kommer väl in på arbetsplatsen.
            </seg>
            <seg n="d513cf33">
              Den yrkesutbildningsdelegation som vi har tillsatt har som en
              väldigt viktig uppgift att driva på utvecklingen i samband med
              den nya gymnasieskolan, till exempel med den nya lärlingsutbildningen,
              för att få en starkare samverkan mellan skola och arbetsliv. Jag
              tror att det kommer att lämpa sig väldigt väl för hantverksyrkena
              när man kan få grupper av företagare att jobba tillsammans med
              kommunen. Därmed kan vi fortsätta att utveckla hantverksutbildningarna.
            </seg>
            <seg n="8a6ffe99">
              Sedan har vi nu en palett av eftergymnasiala utbildningar som
              lämpar sig väl för olika typer av yrkesutbildningar. Det gäller
              till exempel kompletterandeutbildningarna som nu är i omstöpning.
              Där får staten ett större ansvar eftersom det är det rimliga sättet
              att driva dessa vidare. Kvalificerad yrkesutbildning drivs väldigt
              starkt av arbetsmarknadens efterfrågan. Där krävs det ett arbete
              också från intressenterna för att driva idéer om kvalificerade
              yrkesutbildningar som skulle lämpa sig mycket väl för flera av
              de avancerade hantverksyrkena. Folkhögskolorna har också ett stort
              ansvar för att jobba fram fina utbildningar. Dessutom utvecklar
              vi nu nya yrkeshögskoleexamina på högskolenivå.
            </seg>
            <seg n="de7fd840">
              Här finns en palett som lämpar sig väl för lokala och regionala
              initiativ där intressena, branschen, tillsammans med kommuner
              och stat kan fortsätta att stärka yrkesutbildningarnas utveckling.
            </seg>
          </u>
          <note type="speaker" n="9d7b32e4">
            Anf. 41 CRISTINA HUSMARK PEHRSSON (m):
          </note>
          <u who="Q445997" xml:id="i-d70d84f1305b718d-1" n="1b7db08e">
            <seg n="81ecb676">
              Herr talman! Då kan utbildningsministern och jag vara överens
              om att det är lite kris när det gäller hantverksutbildningar i
              Sverige och att mycket behöver göras för att vi inte ska vakna
              upp till ett dystert liv om några år.
            </seg>
            <seg n="b56fb75b">
              Även om det finns hantverksprogram på vissa skolor finns det
              inte på alla. Min fråga handlade i första hand inte om hantverksprogrammen
              utan om vad vi ska göra med de personer som vill omskola sig eller
              som ändrar sitt yrkesliv, till exempel från att vara civilingenjör
              till att bli kakelugnssättare eller någonting annat. Det är där
              det brister så kolossalt i dag.
            </seg>
            <seg n="35ec3a8a">
              LO har gjort en undersökning som visar att många inte fullföljer
              gymnasieutbildningen, om vi ska lägga någon kraft vid detta också.
              Väldigt många hoppar av de yrkesutbildningar som finns på gymnasieskolan.
              Så många som 80 % av eleverna på ett fordonsprogram hoppar av.
              Jag undrar om utbildningsministern har tänkt på att de här programmen
              möjligtvis kan vara fel.
            </seg>
            <seg n="5977558d">
              Många av de här eleverna och många av de elever som går det individuella
              programmet är praktiskt intelligenta. De har kanske inte den teoretiska
              intelligensen som kanske krävs, eller de vill kanske inte ens
              lägga ned sin tid och kraft på att läsa vidare. De är praktiskt
              intelligenta. Jag menar att för dem är inte Sverige det goda land
              som vi skulle vilja ha. Vi värdesätter inte den praktiska intelligensen
              på det sättet. Regeringen och utbildningsministern pratar ofta
              om att 50 % ska gå vidare till högskolan. Men har ni tänkt på
              att det faktiskt finns yrkeshögskolor också? Har ni tänkt på att
              det också handlar om att bli legitimerad murare eller legitimerad
              elektriker också som vuxen? Jag tycker att Sverige på något sätt
              har sopat hantverksutbildning och praktiskt kunnande under mattan
              så länge och bara favoriserat teoretiskt kunnande.
            </seg>
            <seg n="5b34e970">
              Jag har besökt Selandias tekniska skola i Danmark. Jag rekommenderar
              ett besök. Jag har sällan sett en skola där man blandar teori
              och praktik. Det sjuder av liv. Man kopplar ihop de här utbildningarna
              på ett fantastiskt sätt. Hantverksutbildningarna har en hög status.
              Man går vidare i lärlingsprogram. Om man inte lyckas få en lärlingsplats
              och en lön motsvarande 10 000 danska kronor i månaden anställer
              skolan eleverna eftersom man anser att detta är så viktigt.
            </seg>
            <seg n="395f453e">
              De andra 25 procenten måste få samma möjlighet till en god yrkesutbildning
              som teoretikerna. Jag frågar: Vad tänker utbildningsministern
              göra med de 25 % som i dag inte går vidare till högskolan? Det
              gäller alla de elever som inte klarar kraven i kärnämnena i det
              individuella programmet och alla de elever på yrkesutbildningar
              som inte klarar sin yrkesutbildning på grund av att det finns
              för stora krav på att man ska klara kraven i kärnämnena.
            </seg>
          </u>
          <note type="speaker" n="f01d3eb4">
            Anf. 42 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-23" n="321024b7">
            <seg n="b83a198a">
              Herr talman! Jag tror, precis som Cristina Husmark Pehrsson,
              att vi har mycket att lära av våra nordiska grannländer. I Danmark
              utfärdas det 30 000 gesällbrev per år och i Norge 22 000. I Sverige
              är det något mindre än 1 000.
            </seg>
            <seg n="36006748">
              Sedan funderar jag fortfarande på en sak. Om det skulle vara
              så att jag skulle vilja omskola mig till vasstakläggare, hur ska
              jag klara ekonomin och hur får min handledare ersättning?
            </seg>
          </u>
          <note type="speaker" n="d737c833">
            Anf. 43 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-24" n="06ef5f85">
            <seg n="56c44da6">
              Herr talman! Det verkar som om Cristina Husmark Pehrsson varken
              läser mitt interpellationssvar eller lyssnar på mina inlägg. Jag
              får väl tala för Lars-Ivar Ericson förhoppningsvis.
            </seg>
            <seg n="f984e9f6">
              Det är oerhört viktigt att det finns resurser från samhällets
              sida för både den grundläggande gymnasieutbildningen och vidareutbildningen.
              När Cristina Husmark Pehrsson går vidare förstår man vad det handlar
              om. Det är alltså minskade kunskapskrav i grund- och gymnasieskola
              som är Cristina Husmark Pehrssons idé om hur vi ska stärka utbildningen
              för våra ungdomar. Det handlar om kärnämnena. Bekymret är att
              man behöver lära sig engelska, samhällskunskap och matematik.
              Men se på ett modernt arbetsliv! Arbetsgivarna är ju mycket tydliga
              med att de här kraven finns ute i arbetslivet. Om man ska klara
              av att utveckla sig i sitt yrke behöver man också grundläggande
              kunskaper. Jag tror inte alls att det är vägen framåt att säga
              till ungdomarna att de ska strunta i kärnämnena så kan vi ordna
              en annan möjlighet på arbetsmarknaden för dem. Den arbetsmarknaden
              finns inte längre.
            </seg>
            <seg n="84509cbc">
              Det handlar om att utveckla våra gymnasieutbildningar och våra
              yrkesförberedande program så att kärnämnena kopplas ihop med det
              intresse man har för en yrkesinriktning så att man ser att det
              behövs. Om man ska bli en bra fordonsmekaniker i framtiden med
              manualer och kunskapsfält som beskrivs på engelska behöver man
              sin engelska för att kunna både klara sitt arbete och utvecklas
              i sitt arbete. Man behöver sin matematik när bilmekanikers jobb
              i dag också handlar mycket om att via datorn ta reda på var felet
              ligger och lösa problemet med fordonet med avancerad teknik.
            </seg>
            <seg n="d69d1bb5">
              Den typ av arbetsmarknad som Cristina Husmark Pehrsson ser framför
              sig, där människor inte längre behöver grundläggande kunskaper,
              finns inte. Men det är inte onaturligt för Moderaterna att driva
              detta. Det har man gjort i alla tider. De som har den praktiska
              intelligensen, som Cristina Husmark Pehrsson säger, behöver inte
              så mycket annat. Jag tror att det är alldeles fel syn.
            </seg>
            <seg n="80eab82a">
              Där tror jag att jag har en gemensam uppfattning med Lars-Ivar
              Ericson. Centerpartiet har traditionellt sett ställt upp för att
              man behöver sina baskunskaper när man ska arbeta med ett hantverksyrke
              eller någon annan yrkesutbildning. Man behöver sina kunskaper
              i kärnämnena för att kunna leva ett fullgott liv som medborgare
              och för att kunna utvecklas på sitt arbete.
            </seg>
            <seg n="da1d2f51">
              Sedan blir det intressant när både Cristina Husmark Pehrsson
              och Lars-Ivar Ericson säger att det måste finnas möjligheter till
              omskolning för att klara den efterfrågan som vi nu har på yrkesarbetare.
              Hur går det ihop med Moderaternas stora program för att kraftigt
              minska på arbetsmarknadsutbildningen? Det handlar ju just om möjligheten
              att komma tillbaka till utbildning. Hur går det ihop med den generella
              synen att utbildning under Kunskapslyftets tid, som ju också kunde
              bidra till att utbilda yrkesarbetare, beskrevs som terapiverksamhet
              från Moderaternas sida? Det finns ju ingen som helst trovärdighet
              i Cristina Husmark Pehrssons tal om satsningar när det i själva
              verket är så att man drar ned på det här området.
            </seg>
            <seg n="1d6e4f37">
              Jag tror att Centern och Socialdemokraterna kan hitta goda framkomstvägar
              i den nya lärlingsutbildningen, som kan fyllas med väldigt intressant
              innehåll med hantverksinriktning, i att fortsätta att stötta den
              kommunala utvecklingen av yrkesförberedande program så att vi
              också attraherar ungdomarna att vilja studera dessa yrkesinriktningar
              och i att få in mer av näringslivets och arbetsmarknadens intresse
              i gymnasieskolan så att ungdomarna ser att det också leder till
              ett gott yrkesarbete.
            </seg>
            <seg n="bd72ee8d">
              Här finns mycket att göra framöver, men att Cristina Husmark
              Pehrsson utmålar sig som en vän av satsningar på utbildning, vidareutbildning
              och omskolning stämmer inte överens med de budgetförslag som ligger
              i riksdagen.
            </seg>
          </u>
          <note type="speaker" n="629bc842">
            Anf. 44 CRISTINA HUSMARK PEHRSSON (m):
          </note>
          <u who="Q445997" xml:id="i-d70d84f1305b718d-2" n="1b7db08e">
            <seg n="26b38daa">
              Herr talman, utbildningsministern! 80 % av eleverna vid fordonsprogrammet
              lämnar utbildningen i förtid, skriver LO i en undersökning som
              också visar att mer än 50 % av de studerande på barn- och fritidsprogrammet,
              byggprogrammet och energiprogrammet hoppar av. Den visar också
              att de som gått ut yrkesprogrammen har svårare att få jobb än
              de som gått ut från de studieförberedande programmen.
            </seg>
            <seg n="8ceda932">
              Det är inte jag utan LO-utredningen som säger detta. Kan inte
              utbildningsministern visa någon självkritik? Detta fungerar ju
              inte. Vi måste gå eleverna till mötes och ge dem en sådan utbildning
              att de klarar kraven. Sedan kan det ta flera år. Det kan gå i
              deras takt, och vi kan göra annat, men det är inget godkännande
              av regeringens utbildningspolitik när LO skriver att 80 % av eleverna
              hoppar av.
            </seg>
            <seg n="c1d2ffce">
              Jag har besökt Selandias skola. Genom en överenskommelse mellan
              de nordiska länderna i Helsingforsavtalet 1987 har svenska elever
              möjlighet att utbilda sig i Danmark. Där har yrkeskunnandet en
              helt annan status än i Sverige. Jag träffade på denna skola, utbildningsministern,
              många svenska elever. De elever som då gick där var i 2030-årsåldern
              och hade redan ett yrke som de dock inte trivdes med, och de ville
              bli något annat. Men för att få omskolning i Sverige och möjlighet
              att ekonomiskt klara en ny utbildning måste de först vara arbetslösa.
            </seg>
            <seg n="86c07245">
              I dag har man en ny ordning, och nu kommer det busslaster till
              de danska tekniska skolorna, som ger en fyraårig utbildning. Man
              får genomgå en så kallad svenneprøve, en lärlingsutbildning och
              en ersättning på 10 000 kr i månaden. Om de inte hittar någon
              plats får de en sådan av skolan, med datorer utrustade med talsyntes
              som ger översättning till danska språket och så vidare. Det är
              i dag till Danmark som de sydligt bosatta eleverna åker för att
              få en yrkesutbildning, även i de fall där de inte är arbetslösa.
            </seg>
          </u>
          <note type="speaker" n="b7a99ed3">
            Anf. 45 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-25" n="06ef5f85">
            <seg n="9c592ad8">
              Herr talman! Den beskrivning som Cristina Husmark Pehrsson ger
              av de yrkesförberedande programmen är ju inte riktig. Det finns
              väldigt dåliga exempel, men det är inte den generella sanningen
              om fordonsprogrammet som Cristina Husmark Pehrsson ger. Dessa
              program behöver utvecklas.
            </seg>
            <seg n="dd05f90a">
              Cristina Husmark Pehrssons svar till LO och svenskt näringsliv
              är att säga att elever som går på fordonsprogrammet inte behöver
              kunna engelska och matematik, som är basala ämnen för dem som
              ska kunna hantera sin yrkesverksamhet. Cristina Husmark Pehrsson
              kommer under sådana förhållanden att se två saker inträffa: ett
              fallande intresse bland ungdomarna för att söka till de yrkesinriktningarna
              och ett näringsliv som omedelbart kommer att säga att vi inte
              kan ha det så här. Vi kan inte anställa unga människor som inte
              har de kunskaper som krävs på en modern arbetsplats.
            </seg>
            <seg n="9955f6a3">
              Lyssna till näringslivet! Det har varit mycket tydligt. Och lyssna
              till de fackliga organisationerna! De säger alla att vi måste
              se till att de här ungdomarna får också de teoretiska kunskaperna
              med sig. Annars klarar de inte utmaningarna på arbetsplatserna.
            </seg>
            <seg n="abdd99bb">
              Men Cristina Husmark Pehrssons idé är att om vi sänker kunskapskraven
              kommer det nog att bli bra. Det är klart att du kanske till och
              med kan få en och annan av ungdomarna att säga: Ja, det var väl
              skönt! Men vad händer när man har sin utbildning klar? Man upptäcker
              att man inte får något arbete och att man inte klarar kraven på
              arbetsmarknaden.
            </seg>
            <seg n="245b91a3">
              Du möter då ett näringsliv som säger: Vad har ni gjort med utbildningarna?
              Delta i stället i vårt arbete för att stärka kvaliteten, utveckla
              innehållet, få ett bättre samarbete med näringslivet och införa
              en ny lärlingsutbildning, men sänk inte kunskapskraven! Jag tror
              att det vore ett väldigt omodernt sätt att hantera utmaningarna
              på det här området.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="98e03623">
            13 § Svar på interpellation 2003/04:508 om skolans finansiering
          </note>
          <note type="speaker" n="b4d31f7c">
            Anf. 46 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-26" n="06ef5f85">
            <seg n="79b7533c">
              Herr talman! Christer Nylander har frågat mig vad jag avser att
              göra för att förändra finansieringen av skolan så att en likvärdig
              skola för alla möjliggörs.
            </seg>
            <seg n="37e2b981">
              Låt mig först inleda med att säga att jag delar Christer Nylanders
              uppfattning att det är ytterst angeläget att alla barn och ungdomar,
              var de än bor i landet, erbjuds en likvärdig utbildning. Alla
              elever har unika behov som måste mötas utifrån vars och ens individuella
              förutsättningar. Detta är en av grundstenarna i regeringens skolpolitik.
            </seg>
            <seg n="a43bbc2b">
              Skollagen och skolformsförordningar samt läroplaner och kursplaner
              beslutas nationellt och har till syfte att garantera likvärdigheten
              i skolan. Däremot är det sedan 1991 kommunerna som har det samlade
              ansvaret för genomförande av skolverksamheten. Syftet med decentraliseringen
              har varit att skapa en så effektiv skolorganisation som möjligt
              utifrån lokala förutsättningar och behov. Det är endast i kommunerna
              och i den enskilda skolan som kunskaperna om behoven finns. Likvärdig
              betyder inte likformig. De elever som är i störst behov av resurser
              måste också få mest resurser. De flesta kommuner gör en sådan
              behovsinriktad resursfördelning. Problemet är snarare en allmänt
              svår ekonomisk situation i våra kommuner.
            </seg>
            <seg n="359ee058">
              Att värna om skolan är dock ett gemensamt åtagande för staten
              och kommunerna. För att kunna ge bättre förutsättningar för en
              god kvalitet på skolverksamheten har kommunerna sedan 1997 tillförts
              ökade statsbidrag. Det riktade statsbidraget till personalförstärkning
              i skola och fritidshem, med målet att anställa 15 000 nya lärare
              och andra specialister, har visat sig mycket framgångsrikt. För
              läsåret 2002/03 hade 8 500 fler personer anställts jämfört med
              läsåret 2000/01. Detta innebär att när mindre än halva satsningen
              hade genomförts hade fler än hälften redan anställts.
            </seg>
            <seg n="c69699a4">
              Från den 1 januari 2005 förändras satsningen genom att 3 miljarder
              kronor av bidraget inordnas i det generella statsbidraget. Kommunerna
              tilldelas även fortsättningsvis den utlovade ökningen av det särskilda
              statsbidraget med 1 miljard kronor nästa läsår och ytterligare
              1 miljard kronor läsåret 2005/06. Med detta bidrag ges kommunerna
              förutsättningar att genomföra personalförstärkningar om ytterligare
              ca 6 000 personer i förhållande till läsåret 2003/04.
            </seg>
            <seg n="77ad7928">
              Genom det kommunala utjämningssystemet ska alla kommuner tillförsäkras
              likvärdiga ekonomiska förutsättningar att bedriva sin verksamhet.
              Detta uppnås genom en långtgående inkomstutjämning och en utjämning
              av strukturellt betingade kostnadsskillnader mellan kommuner.
              Kommunerna kan på så sätt fördela resurserna så att de elever
              som har störst behov också får mest stöd. Genom att kommunen tar
              ansvar för att finansiera alla elevers undervisning kan olika
              elevers skiftande behov mötas med en gemensam finansiering.
            </seg>
            <seg n="bd83ae86">
              Att finansiera skolan med en statlig så kallad skolpeng, som
              Christer Nylander föreslår, vore att gå i fel riktning. En statlig
              skolpeng, om den är lika i alla delar av landet, skulle leda till
              mycket stora resursminskningar för skolor med höga skolkostnader,
              exempelvis i Helsingfors eller Pajala. Detta skulle utgöra ett
              hot mot likvärdigheten. Hur ska en statlig skolpeng kunna möta
              de skiftande förutsättningarna för ca 5 000 olika grundskolor
              och mer än en miljon elever?
            </seg>
            <seg n="a6869b18">
              Det som allra tydligast talar emot en statlig skolpeng är att
              vi riskerar att få en utveckling där elever som har behov som
              kräver mer resurser kommer att betraktas som en belastning. En
              sådan utveckling måste enligt regeringens uppfattning kraftfullt
              motverkas.
            </seg>
          </u>
          <note type="speaker" n="a4bfe622">
            Anf. 47 CHRISTER NYLANDER (fp):
          </note>
          <u who="Q5109199" xml:id="i-9e8d507760b58c24-0" n="9175a3d4">
            <seg n="e3cd5869">
              Herr talman! Jag tackar för svaret. Likvärdigheten är en av grundstenarna
              i regeringens skolpolitik, säger statsrådet. Det må så vara, men
              det är i så fall i dagsläget en ganska spröd och söndervittrande
              grundsten som regeringen bygger sin skolpolitik på.
            </seg>
            <seg n="a28d1d8d">
              Runt 1 miljon kronor per klass så mycket kan det skilja mellan
              en kommun som satsar mycket och en kommun som satsar lite. Är
              det tecken på likvärdighet?
            </seg>
            <seg n="3afcc93b">
              I Lund går det 9 lärare på 100 elever. Några mil därifrån är
              nivån bara 7 lärare på 100 elever. De tre skånska kommunerna är
              ganska lika. Där gäller det att födas i rätt kommun. Är det ett
              tecken på likvärdighet?
            </seg>
            <seg n="8a9e0a04">
              Vi ser också skillnader i resultat. I en kommun har man ett genomsnittligt
              meritvärde om 227. I en annan är meritvärdet 181. Är det ett tecken
              på att skolan är likvärdig?
            </seg>
            <seg n="2c6cb015">
              Läsåret 2002/03 avslutade var fjärde elev grundskolan utan att
              nå kunskapsmålen i ett eller flera ämnen. Det är självklart i
              sig en bedrövlig andel, men också här är skillnaderna väldigt
              stora. I en rad kommuner ligger man under 10 %, och i andra ligger
              man över 40 %. I Helsingforss län, där vi nu befinner oss, har
              vi både Danderyd med 8 % och Botkyrka med 45 %. Är det ett tecken
              på att vi har nått en likvärdig skola eller ens är på väg dit?
            </seg>
            <seg n="d88deb9a">
              Likvärdighet måste väl ändå innebära att man har samma chans
              att klara skolan oavsett var föräldrarna har valt att bosätta
              sig. Men så är det uppenbarligen inte i dag. Det är väldigt stora
              skillnader mellan kommunerna, både vad gäller hur mycket man satsar
              på eleverna och vilket resultatet blir. Turen att födas i rätt
              kommun kan avgöra vilken chans man har att genomföra sina egna
              livsplaner och förverkliga framtidsdrömmar.
            </seg>
            <seg n="e0a1f382">
              Herr talman! Statsrådet tog också upp kommunernas kärva ekonomi
              i dagsläget. Det är nog tyvärr så att det inte bara är i dag som
              ekonomin är dålig, utan det kommer nog också att fortsätta på
              det viset och bli ännu sämre. Jag tror att det också kommer att
              innebära att skillnaderna mellan kommunernas skolsatsningar kommer
              att öka ytterligare.
            </seg>
            <seg n="decc5542">
              Lärarnas Riksförbunds enkät visade nyligen att åtta av tio kommuner
              skurit ned på skolan det senaste året. I veckan ska riksdagen
              besluta om tilläggsbudget för i år, och i det beslutet ligger
              bland annat regeringens förslag att dra in 2,6 miljarder kronor
              från kommunerna under pågående budgetår. Det innebär att under
              den här höstterminen ska kommunerna dra väck miljon efter miljon
              från sina verksamheter för att betala till staten.
            </seg>
            <seg n="7e2d260c">
              Jag skulle vilja att statsrådet kommenterar just detta. Är det
              regeringens uppfattning att denna dränering av kommunernas ekonomi
              bidrar till att utveckla skolan, till att minska skillnaden mellan
              kommunernas satsningar på skolan och till att minska skillnaderna
              i resultat i skolan, eller är det tvärtom så att när man drar
              in 2,6 miljarder så är risken ganska stor att de kommuner som
              redan i dag har dålig ekonomi och dåliga förutsättningar för att
              satsa på skolan får ännu sämre chanser att ge eleverna en bra
              skolgång?
            </seg>
            <seg n="16f77747">
              Vad tycker utbildningsministern att man måste göra för att likvärdigheten,
              som ju är en grundsten i regeringens politik, inte bara ska vara
              ett ord utan också ses i verkligheten? Inte kan det väl vara så
              att det är de stora skillnader som jag pekade på tidigare, både
              när det gäller resultat och när det gäller vilka satsningar kommunerna
              gör, som man menar med likvärdighet?
            </seg>
          </u>
          <note type="speaker" n="bd0aa950">
            Anf. 48 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-27" n="06ef5f85">
            <seg n="add27b18">
              Herr talman! För regeringen är likvärdig skola en verklig grundsten
              i politiken. Det är därför vi på många olika sätt arbetar för
              att stötta kommunernas förmåga att ge en riktigt bra skola. Det
              gör vi ekonomiskt. Vi har hittills fördelat 3 miljarder av de
              5 miljarder som vi har utlovat till att anställa fler lärare och
              andra specialister i skolan. Det här följs upp väldigt noggrant.
              Det är bara att gå in på Skolverkets hemsida, så kan man se för
              varje kommun i Sverige vilka typer av lärare som har anställts
              och hur många som har anställts. Hittills är det 8 500 fler lärare,
              vilket är 3 000 fler än vad bidraget har räckt till, så det är
              en bra start i detta. Sedan är det många kommuner som nu har minskande
              antal barn i grundskolan som drar ned eller lägger ned någon skola
              där det inte längre finns barn och för över de pengarna till gymnasieskolan.
              Det ska de ju göra. Men det är klart att antalet lärare har vuxit
              mycket kraftigt sedan regeringen började sitt program.
            </seg>
            <seg n="074bcef0">
              Det andra är en mycket tuffare skolinspektion och det nya skolverket
              med en fördubbling av resurserna för skolinspektion, som just
              ska vara den inspektion som hävdar likvärdigheten, följer upp
              resultaten och berömmer men också kritiserar och lyfter upp svagheter
              i kommunernas skolorganisation och skolpolitik. Också det blir
              ett kraftfullt instrument för att se till att höja ambitionerna
              i de kommuner som inte når upp till målen.
            </seg>
            <seg n="909c6ea8">
              Men vad är det Christer Nylander vill? I interpellationen får
              man intrycket av att en statlig skolpeng skulle vara ett alternativ
              till denna politik. Hur ska det gå till? På vilket sätt ska en
              statlig skolpeng kunna ta hänsyn till att kostnaderna varierar
              mycket kraftigt, till exempel hyreskostnader i Helsingfors jämfört
              med hyreskostnaderna i Valdemarsvik eller kostnaderna för skolskjuts
              i Pajala kontra kostnaderna för skolskjuts i en tätort? Det är
              klart att sådana frågor är mycket svåra att lösa via statliga
              system. I stället kommer det att bli en generell skolpeng, vilket
              innebär att de kommuner som har den högsta kostnaden för skolan
              i dag Helsingfors och Pajala, som ligger vida högre än många andra
              på grund av strukturella skillnader skulle få en drastisk neddragning
              av ersättningen per elev. Därmed skulle man i Helsingfors vara
              tvungen att spara kraftigt på sina skolor. Vilken rättvisa finns
              i det? På vilket sätt skulle det underlätta Rinkebys och Tenstas
              utveckling att få en statlig skolpeng?
            </seg>
            <seg n="5ec1b99c">
              En annan sak är ju detta: Hur ska man fånga upp elevers särskilda
              behov om man ska ha en statlig skolpeng? Då kommer Folkpartiet
              att svara: Det ska man ta hänsyn till när man fördelar. Men vilken
              myndighet ska klara av att veta att Stinas behov är lite annorlunda
              än Pelles behov under det kommande året? Vi kommer naturligtvis
              att få en schablonisering som innebär en skolpeng, ganska lika
              för alla, som kommer att leda till att skolor får svårigheter
              att ta emot elever som visar sig vara lite mer stödkrävande än
              andra. Vi riskerar också att få en opinion bland föräldrarna,
              de som får skolpengen skickad hem till sig och som ska gå ut och
              köpa skola, som går ut på att mitt barns peng ska gå helt och
              hållet till mitt barns undervisning, och jag vill inte ha något
              barn som är mer resurskrävande i den gruppen, för då riskerar
              min peng att naggas i kanten.
            </seg>
            <seg n="88ae8708">
              Det är inget bra system, när det i stället handlar om att finansiera
              skolor så att de kan ta ansvar för varje elevs individuella utveckling
              och där det är gemensamma resurser som man hanterar. Den folkpartistiska
              skolpolitiken med en statlig skolpeng riskerar att förstöra möjligheterna
              att ge stöd efter behov. Kopplar man därtill den folkpartistiska
              skolpolitiken genom att sortera ungarna väldigt tidigt i skolan
              i dem som man uppfattar ha teoretiska begåvningar och dem som
              man uppfattar ha praktiska begåvningar, så kommer vi att hamna
              i ett läge där svensk skola halkar efter omvärldens.
            </seg>
            <seg n="a228cb0f">
              Jag menar att vi ska ta ett gemensamt ansvar och ha höga kunskapskrav
              för alla våra barn och gemensamma resurser till våra skolor.
            </seg>
          </u>
          <note type="speaker" n="3031844f">
            Anf. 49 CHRISTER NYLANDER (fp):
          </note>
          <u who="Q5109199" xml:id="i-9e8d507760b58c24-1" n="9175a3d4">
            <seg n="a11d6e21">
              Herr talman! Utbildningsministern blandar självklart bort korten
              och försöker också göra så.
            </seg>
            <seg n="ae0f02af">
              Jag tror att det är viktigt att tänka nytt när det gäller skolans
              finansiering, för jag tycker inte att det resultat vi ser i dag
              när det gäller elevernas resultat i kommunerna och också när det
              gäller kommunernas satsningar är tecken på att vi har en likvärdig
              skola. Tvärtom tycker jag att skillnaderna är för stora. Då väljer
              utbildningsministern i stället att under i stort sett hela sin
              replik diskutera en schablonbild av vad Folkpartiet tycker. Jag
              tror att utbildningsministern är bättre påläst och vet om att
              vi väger in både geografiska resekostnader och särskilda resurser
              för barn, på samma sätt som kommunerna i dag gör. De kommuner
              som har ett pengsystem väger in olika behov som finns i olika
              skolor. Även i en kommun finns det ofta väldigt stor skillnad
              mellan olika skolor.
            </seg>
            <seg n="865fc3b4">
              I skollagens 2 § slås fast att utbildningen inom varje skolform
              ska vara likvärdig varhelst den anordnas i landet. Utbildningsministern
              sade precis i sin replik också att likvärdigheten är väldigt viktig
              för regeringens skolpolitik. Men jag menar att väldigt lite tyder
              på att det går åt det hållet. Om den ska vara likvärdig måste
              det ju innebära att det är lika stor chans att klara sig i skolan
              oavsett vilken kommun föräldrarna bor i. Jag tycker att de siffror
              som jag pekade på tidigare, vad gäller hur mycket man satsar på
              skolan men också vad gäller hur lärartätheten ser ut och vilka
              resultat som uppnås, visar att så inte är fallet i dag.
            </seg>
            <seg n="03a8ae40">
              Man kan också gå in på Skolverkets hemsida och titta på vilka
              som anställs. Där ser man att lärartätheten skiftar kraftigt,
              men man kan också konstatera att andelen lärare som är obehöriga
              skiftar kraftigt i olika kommuner. I Lomma och Skellefteå är nästan
              samtliga lärare pedagogiskt utbildade, men i andra kommuner som
              Filipstad är bara hälften pedagogiskt utbildade. Menar regeringen
              att detta inte spelar någon roll när man ska utvärdera om man
              har en likvärdig skolpolitik eller inte och om dessa kommuner
              ger likvärdiga chanser till sina ungdomar eller inte?
            </seg>
            <seg n="b310efdc">
              Också resurserna skiftar, och jag måste ändå fråga utbildningsministern:
              Spelar det ingen roll hur mycket de olika kommunerna satsar? Spelar
              det ingen roll om man har en miljon mer eller mindre att satsa
              på en klass?
            </seg>
            <seg n="019cd3e2">
              Jag skulle också vilja att utbildningsministern svarar på min
              ganska tydliga fråga den är ganska akut: Vad händer om riksdagen
              fattar beslut om att genomföra regeringens förslag att dra in
              2,6 miljarder kronor från kommunerna denna hösttermin? Under höstterminen
              ska kommunerna prioritera om i liggande budget för att betala
              in 2,6 miljarder till staten. Är det så att utbildningsministern
              tror att man kan göra det utan att det påverkar skolans resurser?
              Är det så att utbildningsministern tror att man kan göra det utan
              att det påverkar skolans resultat? Jag tror att det snarare är
              så här: De kommuner som redan i dag har dålig ekonomi och därför
              inte kan satsa tillräckligt mycket pengar på skolan kommer att
              få det ännu jobbigare att se till så att varje elev har en chans
              att lära sig det som varje elev ska ha en chans att lära sig.
              De här 2,6 miljarderna blir ett stort problem för många elever.
            </seg>
          </u>
          <note type="speaker" n="eb375ec9">
            Anf. 50 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-28" n="06ef5f85">
            <seg n="9e68ea84">
              Herr talman! Regeringen har lagt förslag och kommer att återkomma
              i budgeten om ytterligare öronmärkta bidrag till skolan. Det gäller
              1 miljard nästa år och ytterligare 1 miljard året därpå. Vi har
              alltså två år på oss att fortsätta stötta skolan med riktade öronmärkta
              statsbidrag som ska användas för att anställa fler lärare, det
              som hittills har varit en mycket stor framgång. Vi har 3 000 fler.
              Nu anställs 8 500 fler lärare sedan vi började programmet, och
              det är en väldig framgång också för skolans del.
            </seg>
            <seg n="ebad9f8d">
              Skolan behöver mer resurser. Frågan är hur man tar ett gemensamt
              ansvar för skolan. Det är klart att man måste diskutera Folkpartiets
              förslag om statlig skolpeng, för det är det som är alternativet
              till att vi har en kommunal finansiering där staten stöder kommunerna
              för att de ska få resurser för att kunna satsa på sin skola.
            </seg>
            <seg n="6ed7c1d0">
              En statlig skolpeng blir med nödvändighet schabloniserad, det
              går inte att komma ifrån. Tro inte att det går att hitta ett statligt
              verk som gör att man kan ta hänsyn till varje elevs individuella
              behov.
            </seg>
            <seg n="6a81b146">
              Och vad händer med det demokratiska inflytandet över skolan?
              Man kan göra det väldigt praktiskt: Vart vänder man sig om man
              som familj, som förälder, som far är missnöjd med resurserna till
              skolan för sitt barn? Är det en kommunal skola finns det en demokratisk
              instans som kan diskutera, debattera och fördela resurser. Men
              om vi har ett statligt skolpengssystem där mitt barns skolpeng
              har fastställts av ett statligt verk i Helsingfors, vart vänder
              man sig då för att få till stånd en förändring? Inte kan riksdagen
              vara det forum där vi ska diskutera individuella elevers behov?
            </seg>
            <seg n="24c3cb51">
              Vi skapar system som det blir väldigt svårt att ha på ett annat
              sätt än starkt schabloniserade. Då får vi resurser som inte kommer
              att kunna användas för att fördela efter behov. Det är erfarenheten
              i alla våra kommuner: Vi kan inte fördela resurser lika. Vi måste
              låta behoven få ett större spelrum som man gör här i Helsingfors
              och i rader av kommuner. Man förändrar resursfördelningssystemet
              så att skolor som har större och svårare uppgifter får mer resurser
              till sitt förfogande.
            </seg>
            <seg n="6a72d0e2">
              Vissa kommuner hamnar i speciella lägen som det skulle vara mycket
              svårt att ta hänsyn till med ett statligt skolpengssystem. I en
              kommun som Malmö med en stark flyktinginvandring finns elever
              som kommer till skolan i 1213-årsåldern med mycket stora behov
              av särskilt stöd. Hur ska man ta hänsyn till det i ett schabloniserat,
              statligt skolpengssystem?
            </seg>
            <seg n="164aa32f">
              I förra veckan var jag på en konferens i Berlin där Sverige och
              Tyskland tillsammans diskuterade erfarenheterna av OECD:s stora
              utvärdering av skolan. Tyskland har en modell som är nästan identisk
              med den som Folkpartiet förespråkar, med stark sortering av eleverna
              tidigt i skolan. Tyskland faller väldigt illa ut i de utvärderingar
              som gjorts när det gäller elevernas kunskapsnivåer men framför
              allt när det gäller klyftorna mellan eleverna och de kunskapsskillnader
              som finns.
            </seg>
            <seg n="3bb1546d">
              Sverige var med i seminariet för att vi lyfts fram som ett exempel.
              Vi är inte utan problem och svårigheter, men vi lyfts fram som
              ett av de länder inom OECD som bäst hanterar att både ge goda
              kunskaper som står sig internationellt och hålla klyftorna lägre
              än i de flesta andra länder. Det sistnämnda gäller särskilt om
              man jämför med andra länder med stor invandring.
            </seg>
            <seg n="ffe888d3">
              Det finns anledning för oss att ha självförtroende för att vår
              modell är en grundläggande modell som klarar sig bättre än de
              flesta andras. Vi måste bidra med mer resurser till skolan, starkare
              fördelning av resurserna till dem som behöver det bäst och en
              tuffare och tydligare utvärdering nationellt, för att också driva
              på de kommuner som inte gör tillräckligt bra ifrån sig.
            </seg>
            <seg n="e82d9046">
              Nu har vi det nya skolverket. Vi stöttar skolorna, anställer
              fler lärare. Vi har fått bättre resultat i grundskolan. Vi är
              på väg åt rätt håll. Jag tror att en statlig skolpeng skulle innebära
              en stor risk för att den utvecklingen knäcks.
            </seg>
          </u>
          <note type="speaker" n="9a3b96ce">
            Anf. 51 CHRISTER NYLANDER (fp):
          </note>
          <u who="Q5109199" xml:id="i-9e8d507760b58c24-2" n="9175a3d4">
            <seg n="595545ca">
              Herr talman! Det har framgått att utbildningsministern inte gillar
              Folkpartiets politik. Det var inte särskilt oväntat. Men det vore
              nog nyttigt att se på den egna politiken också och våga vara självkritisk.
              Man kan inte som utbildningsminister vara nöjd med hur det ser
              ut, hoppas jag, när det gäller utvecklingen av likvärdigheten.
              Vi kan se på andelen elever som missar kunskapsmålen. Om man vill
              ha en likvärdig skola kan man inte vara nöjd med att det i den
              ena kommunen är 8 % och att det några mil bort är 45 %. Vi kan
              se på meritvärdesskillnaden mellan olika kommuner. Om man vill
              ha en likvärdig skola kan man inte vara nöjd som utbildningsminister
              om det genomsnittliga meritvärdet är 227 i den ena kommunen och
              181 i den andra och att detta består år efter år.
            </seg>
            <seg n="286a7729">
              Jag vill också gärna ha svar på vad som händer med de 2,6 miljarderna.
              Hur kommer skolan att utvecklas under hösten och nästa år? Visst
              ger regeringen pengar till kommunerna. Man slår ofta på trumman
              när man ger med ena handen men samtidigt tar tillbaka med den
              andra. Stärker indragningen av 2,6 miljarder från kommunerna skolan?
              Stärker den möjligheten att nå målet om en likvärdig utbildning?
              Eller är det så att de kommuner som har det svårast i dag kommer
              att få det ännu kärvare när det gäller att se till att de elever
              som bor där, som råkar ha blivit födda där, får en chans att nå
              upp till kunskapsmålen?
            </seg>
          </u>
          <note type="speaker" n="ccad6488">
            Anf. 52 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-29" n="06ef5f85">
            <seg n="0a749d96">
              Herr talman! Det förvånar mig mycket om Christer Nylander verkligen
              fullt och fast tror att Folkpartiets förslag om statlig skolpeng
              skulle lösa utmaningarna för Tensta och Rinkeby. En statlig skolpeng,
              ett schabloniserat system skulle dra ned insatserna i Helsingfors.
              De ligger över medel. De är bland de dyraste skolorna som vi har.
              Med en statlig skolpeng skulle man hamna mer på ett genomsnitt,
              och det skulle försvåra för de eleverna.
            </seg>
            <seg n="f081fa66">
              Dessutom skulle det bli svårare att ge de eleverna de resurser
              de behöver. Också där blir det med ett statligt skolpengssystem
              mera så att alla får lika mycket i stället för att man går efter
              behoven. Så enkel är inte frågan att den går att lösa med ett
              statligt skolpengssystem. Jag har visat att det dessutom är risk
              för att klyftorna i stället ökar.
            </seg>
            <seg n="66bbe031">
              Vi behöver ett engagerat arbete från kommunerna för att utveckla
              skolan, att fördela resurserna efter behov och stöd från staten.
              Därför är det viktigt att två ofördelade miljarder från statens
              sida återstår till skolan, för att anställa fler lärare. Vi räknar
              med att kunna nå de 15 000 fler lärare och andra specialister
              som vi har som målsättning. Det innebär i praktiken att man får
              fler lärare att sätta i arbete i de skolor som har de största
              utmaningarna.
            </seg>
            <seg n="a19e068f">
              När det gäller barn som kommer hit från andra länder som flyktingar
              eller invandrare före 10-årsåldern är vi i Sverige väldigt duktiga
              på att ge dem samma kunskapsutveckling som de svenskfödda eleverna.
              Men det är svårigheter med de elever som kommer senare i livet,
              i 1314-årsåldern. Det är klart att de får svårt att hinna lära
              sig svenska och engelska och dessutom hinna i fatt i de övriga
              ämnena. Här behövs mer insatser och mer resurser för att ge de
              ungdomarna den hjälp och den möjlighet som de har rätt till. Det
              tror jag sker bäst om vi tar ett gemensamt ansvar och inte inför
              pengsystem av olika sorter.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="79e1ed6a">
            14 § Svar på interpellation 2003/04:509 om utbildning för hantverksyrken
          </note>
          <note type="speaker" n="e5fbf36d">
            Anf. 53 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-30" n="06ef5f85">
            <seg n="7650eee4">
              Herr talman! Lars-Ivar Ericson har frågat mig vilka åtgärder
              jag avser vidta för att uppmuntra dagens ungdom att söka sig till
              hantverksutbildningarna och för att stödja företagsförlagd hantverksutbildning
              samt för att ta till vara den resurs som hantverksutbildade invandrare
              utgör.
            </seg>
            <seg n="c5c0b111">
              Jag vill först nämna att statsrådet Lena Hallengren den 28 april
              i år besvarat en fråga från Lars-Ivar Ericson om invandrares möjligheter
              att utöva hantverksyrken och att jag i den delen av frågan inte
              har något ytterligare att tillägga utöver det svar Ericson redan
              fått.
            </seg>
            <seg n="b72ce837">
              Jag delar Lars-Ivar Ericsons åsikt om att det är av vital betydelse
              att samhällets behov av kunniga hantverkare liksom annan arbetskraft
              kan tillgodoses genom de utbildningsformer samhället erbjuder.
              I regeringens proposition 2003/04:140 Kunskap och kvalitet Elva
              steg för utveckling av gymnasieskolan redovisar regeringen sin
              syn på den yrkesinriktade utbildningen i gymnasieskolan. I propositionen
              betonas vikten av en grundläggande yrkesutbildning av hög kvalitet.
              Den ska ge såväl generella nyckelkompetenser som specialistkunskaper
              av en sådan omfattning att elevens kompetens i huvudsak svarar
              mot arbetslivets krav. I propositionen betonas också vikten av
              samverkan mellan skola och arbetsliv för att säkra utbildningarnas
              relevans och kvalitet. Regeringen framhåller därför att lokalt
              samråd mellan kommun och arbetsmarknadens parter i frågor som
              rör yrkesinriktade program i gymnasieskolan åter bör göras obligatoriskt.
            </seg>
            <seg n="5ab525c5">
              Den gymnasiala yrkesutbildningen i Sverige har, till skillnad
              från i många andra länder, under de senaste decennierna till största
              delen varit skolförlagd. En förändring påbörjades i samband med
              gymnasiereformen i början av 1990-talet. Då infördes en obligatorisk
              arbetsplatsförlagd del i utbildningen genom APU. Inom LIA-försöket
              har ytterligare möjligheter till arbetsplatsförläggning av utbildningsdelar
              införts.
            </seg>
            <seg n="94913fb4">
              Flera skäl talar för att ytterligare steg nu bör tas mot att
              utveckla en gymnasieutbildning ännu närmare arbetslivet. Ett lärande
              där teori och praktik stöder varandra blir djupare och mer motiverande
              för eleven. Regeringen förespråkar därför i den tidigare nämnda
              propositionen att en gymnasial lärlingsutbildning införs som ett
              valbart, attraktivt alternativ inom samtliga yrkesinriktade program.
              Regeringen avser att ge Statens skolverk i uppdrag att utreda
              och lämna förslag till närmare utformning och reglering av denna
              lärlingsutbildning. Regeringen avser också att ta initiativ till
              samtal med arbetsmarknadens parter för att diskutera förutsättningarna
              för att den föreslagna lärlingsutbildningen ska kunna etableras
              framgångsrikt. Det handlar bland annat om att klargöra hur ansvarsfördelningen
              mellan skolan och arbetslivet ska se ut.
            </seg>
            <seg n="0d14b1b6">
              Regeringen har därutöver nyligen beslutat att tillsätta en yrkesutbildningsdelegation.
              Den ska bland annat verka för att samhällets intentioner med samverkan
              mellan skola och arbetsliv förverkligas i ökad utsträckning och
              därmed bidrar till att höja kvaliteten i och rekryteringen till
              gymnasieskolans yrkesinriktade utbildningar.
            </seg>
            <seg n="63f80bc5">
              Ungdomars intresse för olika yrkesområden och utbildningsvägar
              kan inte kommenderas fram. Ansvaret för att samhällets behov av
              utbildad arbetskraft inom olika yrkesgrupper tillgodoses delas
              av skolan och de olika branscherna. Med information och vägledning
              samt ökade möjligheter att få kunskap om vad olika yrken innebär
              kan elevernas intresse för olika utbildningar påverkas. Vidare
              ger regeringens förslag om så kallad frisökning eleverna ökad
              valfrihet och ökad tillgänglighet till attraktiva yrkesutbildningar.
            </seg>
            <seg n="1a260ad1">
              Genom de nämnda förändringarna av gymnasieskolan med bland annat
              en gymnasial lärlingsutbildning och en ökad samverkan mellan skola
              och arbetsliv finns goda möjligheter för att hantverksutbildningarna
              kommer att erhålla det elevintresse som är önskvärt.
            </seg>
          </u>
          <note type="speaker" n="2e684ecd">
            Anf. 54 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-31" n="321024b7">
            <seg n="c3257fcf">
              Herr talman! Jag vill börja med att tacka ministern för svaret
              och för att vi får ha detta samtal i ett angeläget ämne.
            </seg>
            <seg n="833fb89a">
              Som nyvald i riksdagen handlade min allra första skriftliga fråga
              om framtiden för hantverksyrkena, och ingen annan av de frågor
              som jag ställt har väckt sådan respons. Det var många som efteråt
              hörde av sig med synpunkter.
            </seg>
            <seg n="98dcf83a">
              Varför då denna reaktion? Jo, för att frågan berör vardagen för
              flera av oss. Tänk er in i följande situation: strömavbrott, sträng
              vinterkyla, rörledningarna fryser sönder i sommarstugan. Du ringer
              efter en VVS-montör och får beskedet att han inte kan komma förrän
              om fyra månader. Eller tänk dig att du köpt ett gammalt hus med
              kakelugnar och stuckaturer i taket och behöver hjälp med reparationer.
              Du slår i telefonkatalogen och finner att närmaste kakelugnsmakare
              och stuckatör finns alldeles för långt borta. Frågan är om de
              över huvud taget finns om tio år. De har kanske gått i pension
              och inga nya har tillkommit.
            </seg>
            <seg n="1b75c85e">
              Vid en europeisk jämförelse visar det sig att det utbildas för
              få hantverkare i Sverige. Vi talade om detta för en stund sedan.
              En företagare uttryckte det så att synen i Sverige är att de som
              misslyckats med skolan kan bli hantverkare. Vi måste tvätta bort
              den stämpeln. Om man inte har något på insidan av pannbenet kan
              man inte heller göra så mycket med händerna.
            </seg>
            <seg n="b6c3beab">
              Hur ska vi kunna få en uppvärdering av handens kunskaper? Ministern
              anger i sitt svar att ungdomars intresse för olika yrkesområden
              inte kan kommenderas fram. Jag blir orolig när jag hör om studievägledaren
              som säger till ynglingen som vill bli billackerare att med de
              betyg han har borde han gå samhällsprogrammet. Anser ministern
              verkligen att skolan gör tillräckligt för att propagera för utbildning
              i de yrken där vi i dag har brist på arbetskraft?
            </seg>
            <seg n="116234cf">
              Jag tyckte att det allra mest positiva i ministerns svar var
              orden om gymnasieutbildning närmare arbetslivet. Är vi möjligen
              på väg att närma oss övriga Europa där företagsförlagd utbildning
              är det naturliga inom många praktiska yrken? Kommer vi att få
              samverkansmodeller skolaföretag, som också passar för de små och
              medelstora företagen? Eller kommer bara stora företag i fråga?
            </seg>
            <seg n="1ea4947f">
              Om även småföretagen är aktuella inställer sig frågan: Vem ska
              betala? En småföretagare som tar emot elever måste kompenseras.
              Han måste kanske själv vara handledare och upplåta verktyg och
              maskiner. Den utbildningsinsatsen kompenseras inte av den arbetsinsats
              som eleven utför i företaget. Utbildning kostar antingen den äger
              rum i skolan eller i företagen.
            </seg>
            <seg n="a4ec851c">
              Från Centerpartiet har vi fört fram tanken på ett system som
              bygger på en lärlingspeng. Då kunde vi få hög kvalitet på lärlingsutbildningen
              samtidigt som intresset bland både elever och företagare skulle
              stärkas.
            </seg>
            <seg n="4681302f">
              En annan intressant fråga är utbildningen av handledare. I dag
              har vi brist på utbildade handledare, och jag tror att handledarutbildningens
              kvalitet också varierar. Det borde finnas en grundutbildning med
              återkommande handledarträffar, där både nya och erfarna är ledare.
            </seg>
            <seg n="9afb74a6">
              Jag efterlyser ministerns syn på lärlingspeng och handledarutbildning.
            </seg>
          </u>
          <note type="speaker" n="fb4f18be">
            Anf. 55 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-32" n="06ef5f85">
            <seg n="82374201">
              Herr talman! Jag välkomnar att Lars-Ivar Ericson uppmärksammat
              att jag, sedan jag blev utbildningsminister med ansvar för skolfrågor,
              prioriterat frågan om de yrkesförberedande programmen och deras
              utveckling. Jag menar att en av de mest centrala frågorna för
              framtiden är att öka attraktionskraften så att fler ungdomar upplever
              att det är ett intressant val när de i nian väljer till gymnasieskolan.
              Det handlar om att höja kvaliteten och att få en tätare samverkan
              mellan arbetslivet och lärlingslivet. Då gäller det inte bara
              stora företag. Jag ser mycket gärna att denna utveckling inte
              minst sker mot de små företagen.
            </seg>
            <seg n="01f84f4e">
              För några veckor sedan besökte jag Söderhamn. Där finns ett gott
              exempel på hur verkstadsindustri i samverkan närmat sig gymnasieskolan
              och skapat ett mycket fint samarbete kring några av våra viktigaste
              yrkesförberedande utbildningar. Man lägger ut delar av utbildningen
              på just arbetsplatserna. Det tror jag är ett sätt att verkligen
              både höja kvaliteten och öka relevansen och dessutom attrahera
              fler elever.
            </seg>
            <seg n="18703b25">
              Nu fullföljer vi detta med gymnasiepropositionen. Den präglas
              ju av initiativ för att stärka de yrkesförberedande utbildningarna
              dels genom obligatorisk samverkan med arbetslivet, dels genom
              den nya lärlingsutbildningen som syftar till att skapa mer långsiktiga
              möten mellan gymnasieskolan och yrkeslivet. Jag ser därför gärna
              att kommunerna redan nu börjar förbereda den typen av utveckling.
              Jag tror att det för många klassiska hantverksyrken, men också
              för våra industriyrken och inte minst för vård- och omsorgsyrkena
              inom offentlig sektor är mycket intressant att få en tätare samverkan
              mellan arbetsliv och skola.
            </seg>
            <seg n="9fd94fd4">
              Vi har också tagit initiativ som glatt intressena inom hantverksområdet.
              Det gäller exempelvis den försöksverksamhet med lärlingsutbildning
              för vuxna som vi startat för vissa hantverksyrken. Helsingforss
              Hantverksförening är nu huvudman, och i budgetpropositionen gav
              vi också resurser för att detta skulle komma i gång. Det är alltså
              ett ytterligare initiativ där vi vill visa på vikten av goda yrkesförberedande
              program och ett försök att bland eleverna höja statusen, och därmed
              attraktionskraften, för dessa inriktningar.
            </seg>
            <seg n="39cfa128">
              Här kommer det att behöva göras mycket mer, och jag välkomnar
              en diskussion även med Centerpartiet. Vi kommer att föra en sådan
              diskussion också i den yrkesutbildningsdelegation som vi bildat.
              Där ska vi samverka mellan flera olika intressen för att stärka
              de yrkesförberedande programmens framtid i gymnasieskolan. Det
              handlar om gymnasieutbildning, men det handlar också vilket vi
              diskuterade i den förra debatten om eftergymnasiala utbildningsformer.
              De kompletterande utbildningar och kvalificerade yrkesutbildningar
              KY som vi har passar mycket väl för flera olika hantverksyrken.
              Det gäller även de folkhögskolor som arbetar med detta.
            </seg>
            <seg n="1e77d969">
              Det finns alltså god anledning att vara förhoppningsfull om att
              vi under de kommande åren får en mycket starkare utveckling på
              det här området. Däremot tror jag inte heller här på en statlig
              skolpeng. Vi har ett kommunalt huvudmannaskap. Det är viktigt,
              och det är det som vi utgår från. När vi sedan ser över möjligheterna
              för kommunerna att köpa utbildning på entreprenad öppnar sig större
              möjligheter för dem att köpa utbildning också av företagen. Det
              tror jag kommer att passa väl in i den här utvecklingen.
            </seg>
          </u>
          <note type="speaker" n="377dbfc7">
            Anf. 56 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-33" n="321024b7">
            <seg n="8eb1a728">
              Herr talman! Framtiden finns inom hantverksyrkena. Det kan vi
              konstatera. Man kan inte leva av populära yrken när det inte finns
              jobb inom dem. Vi får hoppas att många ungdomar tänker om när
              det gäller utbildning.
            </seg>
            <seg n="a773c042">
              Ett sätt att göra hantverksutbildningarna attraktivare kan vara
              att inte låta teorilektionerna bli så teoretiska utan i stället
              anknyta dem till hantverksyrket. Jag föreställer mig att till
              exempel engelska, svenska och matematik lätt kan kopplas till
              något hantverk. Hur ser ministern på den möjligheten? Ett annat
              sätt att rekrytera är att lyfta fram utvecklings- och försörjningsmöjligheterna
              inom just hantverksyrkena. Då ökar intresset, eftersom ungdomar
              är rationella.
            </seg>
            <seg n="696c26f1">
              Syokonsulenter och studievägledare har betydelse, men jag tror
              att de bästa ambassadörerna är de ungdomar som genomgår, eller
              nyss genomgått, en hantverksutbildning. Tänk om vi kunde få dem
              som informatörer och inspiratörer!
            </seg>
            <seg n="35752903">
              Frisökning är enligt ministern ett sätt att få fler hantverkare.
              Jag antar att den enskilde eleven därigenom ges möjligheter att
              söka till ett program i en annan kommun, även om programmet finns
              i hemkommunen. Det skulle betyda att den som bor i x kommun kan
              söka till floristutbildning i y kommun där inriktningen passar
              bättre än den som x kan erbjuda. Har jag uppfattat det rätt?
            </seg>
            <seg n="cf28b82a">
              Det skulle även betyda att ingen kommun längre kan vägra att
              betala för den som vill söka sig till Karolinaskolan i Höör. Där
              finns Sveriges enda gymnasium för dem med funktionshindren ADHD
              och DAMP. Denna gymnasieskola har ett unikt naturbruksprogram
              med trädgårdsinriktning. Problemet är att sedan flera år vägrar
              vissa kommuner och i Malmö även vissa kommundelar att betala kostnaden
              för elever som vill söka sig just till Karolinaskolan. Det är
              bekymmersamt.
            </seg>
            <seg n="28d07db8">
              Alla goda krafter måste samverka för att lösa problemet med bristen
              på hantverkare. Eftersom jag representerar Skåne i riksdagen vill
              jag passa på att lyfta fram en god kraft i detta sammanhang, nämligen
              stiftelsen Skånes Hantverk &amp; Yrkescenter. Det är en ideell stiftelse
              med syfte att verka för god tillgång på hantverkare. Stiftelsen
              har kommit med ett förslag om en treårig försöksverksamhet med
              lärlingsutbildning i nära samarbete med Danmark, som har kommit
              långt på området.
            </seg>
            <seg n="803ac498">
              I Centerpartiets Skånemotion förde jag förslaget vidare, men
              det blev avslag från utbildningsutskottets majoritet. Jag antar
              att ministern känner till förslaget och har reflekterat över om
              det ändå kan realiseras inom en snar framtid. Tanken är då att
              som i Danmark erbjuda någon form av lärlingsanställning där lön
              och utbildningskostnader delas mellan skolan och arbetsplatsen,
              på företaget eller hos hantverkaren.
            </seg>
            <seg n="5a159c4d">
              Jag tycker att detta verkar vara en intressant modell, och jag
              vill gärna höra om ministern kan tänka sig att ge detta uppdrag
              till stiftelsen Skånes Hantverk &amp; Yrkescenter.
            </seg>
          </u>
          <note type="speaker" n="24dce77d">
            Anf. 57 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-34" n="06ef5f85">
            <seg n="73f915b4">
              Herr talman! Jag tycker att det låter på Lars-Ivar Ericson som
              om han har flera goda uppslag för hur man kan utveckla yrkesförberedande
              utbildningar och hantverksprogram. Flera av dem ligger väl i linje
              också med regeringens initiativ och tänkande.
            </seg>
            <seg n="b8669033">
              Ta det exempel som Lars-Ivar Ericson tog upp kärnämnena, de teoretiska
              ämnena, som vi båda är så angelägna om att alla elever ska få
              med sig. Det gäller till exempel engelskan, som alla behöver i
              dag för att kunna leva ett gott liv och utvecklas i sitt yrke.
              När man lär sig engelska skulle det kunna färgas av att man är
              intresserad av en yrkesinriktning. Precis det tar vi upp som en
              av de elva punkterna i propositionen om den nya gymnasieskolan.
              Vi vill att man ska arbeta så. Det hela ska mer präglas av den
              yrkesinriktning som man har för att fånga det intresse som eleverna
              har för sitt framtida yrke. Därmed för man också in vikten av
              att kunna engelska, och de ord och de speciella förutsättningar
              som engelskan har i just den yrkesinriktningen. Det bör också
              gälla matematiken och fler ämnen. Jag tror att detta är ett framgångsrikt
              sätt, och det ser vi också tydligt i de kommuner som har varit
              framgångsrika. Då förbättras också resultaten.
            </seg>
            <seg n="6486b680">
              Jag tror att frisökning, det vill säga att man får söka gymnasieutbildningar
              också i andra kommuner, är ett bra sätt att stimulera utveckling
              av gymnasieskolan. Framför allt tror jag att de yrkesförberedande
              programmen behöver mer av regional samverkan. Om vi ska få uthålliga
              satsningar av bra kvalitet med goda resurser så behöver man i
              en region komma överens om vad man ska satsa på och hur man ska
              fördela ansvaret så att man erbjuder eleverna i regionen bra valmöjligheter.
              Då är det ofta vanskligt för en liten bräcklig kommun att satsa
              på något område där man inte är säker på att man får elevernas
              efterfrågan och intresse. Det behöver man kunna göra tillsammans,
              och det ser jag gärna framöver.
            </seg>
            <seg n="30a33434">
              Nu har vi diskuterat utbildning, som för mig är en angelägen
              fråga. Men vi måste också se att det handlar om en arbetsmarknad.
              Det är inte självklart att det bara är en utbildningsfråga. Låt
              mig ge ett exempel på ett yrke där vi har brist i dag, och där
              det sannerligen inte har varit problem med utbildningen. Det handlar
              om bussförare. Enligt Vägverket finns det i dag cirka tio gånger
              fler människor med busskörkort än yrkesverksamma bussförare. Ändå
              råder det brist. Det har naturligtvis att göra med arbetsvillkoren
              och en arbetsmarknad som behöver förändras för att locka människor
              också med specialistutbildningar att söka sig till de yrkena.
              Det måste vi ha med oss i en sådan här diskussion. Precis som
              Lars-Ivar Ericson säger följer ungdomar med i vad som händer i
              vårt samhälle. De ser vilka yrken som uppskattas och belönas och
              var man får ett gott och fint yrkesverksamt liv. Därför blir det
              så viktigt att branschen små och stora företag engagerar sig i
              att informera och stimulera ungdomar till att vilja läsa på de
              här viktiga utbildningarna.
            </seg>
          </u>
          <note type="speaker" n="58a036f3">
            Anf. 58 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-35" n="321024b7">
            <seg n="90517144">
              Herr talman! Skickliga hantverkare lade en gång grunden till
              den svenska industrin och byggde upp det välfärdssamhälle som
              vi nu lever i. Jag tror att både ministern och jag är medvetna
              om att framtiden för våra hantverksyrken finns i verkstäder och
              på andra arbetsplatser och om hur viktigt det är med samarbete
              mellan skola och företag. Det behövs en attitydförändring i samhället
              så att vi uppvärderar handens kunskaper.
            </seg>
            <seg n="5e8025c6">
              I detta mitt sista inlägg i debatten vill jag berätta en liten
              solskenshistoria om hur vi fick en ny hantverkare. Vår familj
              hade under tio år en pojke fosterhemsplacerad hos oss. En dag
              hade vi besök av rörmokaren eller VVS-teknikern. Fosterpojken
              såg hur mannen böjde rör och grejade med villapannan. Sedan sade
              han: Jag vill jobba med sådant där när jag blir stor! Jag svarade
              att det kan du gärna göra, för det är ett framtidsyrke och det
              finns en utbildning i Kristianstad. Men det fanns ett hinder;
              hans biologiska mamma tyckte att han skulle ha ett fint yrke och
              i stället utbilda sig till läkare eller lärare. Pojken var envis,
              och vi som fosterföräldrar stöttade honom. Han blev rörmokare,
              eller som vi säger i vår tid: VVS-tekniker. Han var stolt över
              sitt yrke och trivdes bra med det. Kunde vi få fler att tänka
              som han gjorde så vore det ett sätt att råda bot på en del av
              ungdomsarbetslösheten och även ett steg på vägen att motverka
              den brist på 100 000 hantverkare som hotar om tio år.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="f455180d">
            15 § Svar på interpellation 2003/04:529 om likvärdiga betyg
          </note>
          <note type="speaker" n="69b798a7">
            Anf. 59 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-36" n="06ef5f85">
            <seg n="ee082af5">
              Herr talman! Ulf Nilsson har frågat mig vilka åtgärder jag avser
              att vidta för att stärka likvärdigheten i det svenska betygssystemet.
            </seg>
            <seg n="1e6a1696">
              Rättvisa och likvärdiga betyg är en grundbult i ett rättssäkert
              skolsystem. En rättvis betygssättning innebär att det betyg en
              elev fått i ett visst ämne eller en viss kurs ska visa elevens
              kunskaper och färdigheter enligt de mål och betygskriterier som
              anges i kursplanen. En likvärdig betygssättning innebär att måttstocken
              för att bedöma eleverna är densamma. När det nuvarande betygssystemet
              infördes 1994 utformades nationella betygskriterier för betygen
              Godkänd och Väl godkänd. För att stärka likvärdigheten i bedömningen
              infördes betygskriterier även för betyget Mycket väl godkänd från
              den 1 juli 2000 samtidigt som de reviderade kursplanerna för grundskolan
              och gymnasieskolan trädde i kraft.
            </seg>
            <seg n="e31c0824">
              Grundläggande för en rättssäker och likvärdig betygssättning
              är att de som sätter betygen och som utfärdar betygsdokumenten,
              det vill säga lärare och rektorer, har tillräckliga kunskaper
              för att kunna tillämpa kursplaner, betygskriterier och andra bestämmelser
              på avsett sätt. Riksrevisionen har nyligen publicerat en rapport
              om statens insatser för likvärdiga betyg i grundskolan. I rapporten
              konstateras att det finns brister när det gäller likvärdigheten
              i betygssättningen mellan skolor. Riksrevisionen rekommenderar
              bland annat att huvudmannens ansvar tydliggörs och att ytterligare
              insatser görs för att få till stånd en ökad professionell samverkan.
            </seg>
            <seg n="2921f1ed">
              Redan 1999 gav regeringen Skolverkets kvalitetsgranskningsnämnd
              i uppdrag att granska hur betygssättning och bedömning genomfördes
              i den kommunala skolan och i fristående skolor. Dessa granskningar,
              liksom rapporter från Skolverkets inspektioner, visar att det
              finns brister i vissa skolors och i vissa kommuners sätt att hantera
              betygen.
            </seg>
            <seg n="e4d198a7">
              Regeringen gav av dessa skäl Skolverket i uppdrag att arbeta
              med kompetensutveckling på de områden som belystes i inspektörernas
              rapport. Bland annat gav verket 2001 ut ett kommentarmaterial,
              Bedömning och betygssättning , som fått stor spridning. Uppdraget
              överfördes till Myndigheten för skolutveckling vid delningen av
              myndigheterna och ska slutredovisas i november i år. Åtgärder
              som genomförts hittills är bland annat att presentera goda exempel
              på systematiskt arbete med betygsfrågorna.
            </seg>
            <seg n="8850ae07">
              Den rapport om nationella prov och betyg som Ulf Nilsson hänvisar
              till i sin interpellation togs fram på uppdrag av regeringen av
              Skolverket. Frågan om ifall det finns behov av ett utökat provuppdrag
              bereds för närvarande i Utbildningsdepartementet. Årligen ges
              14 obligatoriska nationella prov i gymnasieskolan. Via provbank
              erbjuds ytterligare 14 frivilliga prov. Vidare pågår utvecklingsarbete
              med ytterligare 13 provbanksprov.
            </seg>
            <seg n="ecd131e4">
              De nationella proven ger alla elever en möjlighet att visa sina
              kunskaper på ett väl genomarbetat prov, lika för alla. Ett grundläggande
              syfte är att ge läraren stöd i sin betygssättning. Ett enskilt
              prov kan dock inte täcka allt som läraren har att bedöma. Även
              elevernas prestationer under lektioner och vid andra bedömningssituationer
              ska ligga till grund för betyget. Att låta resultatet på ett enstaka
              nationellt prov bilda hela underlaget för betygssättning är inte
              att göra en allsidig bedömning av en elevs kunskaper.
            </seg>
            <seg n="ec9d8434">
              Regeringen har nyligen föreslagit att ett system med ämnesbetyg
              införs i gymnasieskolan från den 1 juli 2007 (prop. 2003/04:140
              Kunskap och kvalitet elva steg för utveckling av gymnasieskolan
              ). Viktiga utgångspunkter har varit den kritik som framkommit
              bland annat i kvalitetsgranskningen. De genomförandeinsatser som
              ett system med ämnesbetyg kräver kommer att ge ytterligare möjligheter
              till sådana professionella samtal som Riksrevisionen föreslår
              om utbildningens kärna, lärande och kunskapsutveckling samt om
              kunskapsbedömning och betygssättning.
            </seg>
            <seg n="866c0b98">
              Rättssäkerheten i ett system är beroende av att det tillämpas
              korrekt. Skolverkets nya roll med en förstärkt utbildningsinspektion
              är viktig. Som ett led i sitt arbete har också verket tagit fram
              en utmärkt handlingsplan för att stärka en rättvis och likvärdig
              betygssättning. Där ingår bland annat att ta fram kommentarmaterial
              som stöd för lärares bedömning och betygssättning och ett material
              för det lokala arbetet med styrdokumentet samt information som
              förtydligar lärarnas och skolledarnas myndighetsutövande roll
              vid utfärdande av betyg. Skolverket kommer också att stärka de
              nationella provens betygsstödjande roll genom anvisningar som
              ökar möjligheten till jämförelser av provresultat mellan elever
              och skolor. Vid sina inspektioner kontrollerar verket nu hur skolan
              kvalitetssäkrar betygssättningen. Inspektionerna kommer också
              att utgöra underlag för fördjupade utredningar, till exempel för
              att granska underlag för betygssättning. Uppföljningssystemet
              ska på ett mer systematiskt sätt ge underlag för att snabbt återkoppla
              avvikelser till berörd skola.
            </seg>
            <seg n="1341fc48">
              En nationellt likvärdig skola är själva kärnan i vår strategi
              för att stärka den svenska skolans kvalitet. Kvalitetsredovisningen
              har en central roll för att följa upp och utvärdera skolans resultat.
              Kraven på kvalitetsredovisning bör tydliggöras. Regeringen kommer
              inom kort att ge Skolverket i uppdrag att ta fram och fastställa
              föreskrifter för kvalitetsredovisning inom skolväsendet. Hur såväl
              skolan som kommunen kvalitetssäkrar betygssättningen och bedömningen
              bör enligt min uppfattning framgå av kvalitetsredovisningen.
            </seg>
            <seg n="a42951f9">
              Sammantaget anser jag därför att regeringen och myndigheterna
              på skolområdet vidtar omfattande åtgärder för att stärka likvärdigheten
              i det svenska betygssystemet.
            </seg>
          </u>
          <note type="speaker" n="32864c60">
            Anf. 60 ULF NILSSON (fp):
          </note>
          <u who="Q6012166" xml:id="i-6cf5cc48779af0ef-0" n="c77a4b90">
            <seg n="979b8941">
              Herr talman! Jag ska be att få tacka utbildningsministern för
              svaret. Jag hör att utbildningsministern har samma uppfattning
              som jag om att rättvisa och likvärdiga betyg är en grundbult i
              ett rättssäkert skolsystem. Dessutom vill jag gärna betona att
              rättvisa betyg är viktiga för att man ska kunna garantera eleven
              den kunskapsrätt som han eller hon har. Varje elev som skickas
              vidare genom skolan med på pappret godkända betyg men inte i verkligheten
              luras på sin rätt till stöd.
            </seg>
            <seg n="b07faa1f">
              När jag skrev min interpellation hade Skolverket lämnat en redovisning
              som visade många brister. Jag uppskattar att ministern har tagit
              initiativ till redovisningen, men den visade många brister när
              det gäller betygssystemet. Det fanns endast fullständiga provresultat
              för två tredjedelar av grundskoleeleverna. I gymnasiet var bortfallet
              ännu större. En fjärdedel av eleverna hade slutbetyg som avvek
              från de nationella proven.
            </seg>
            <seg n="347dd3c4">
              Strax efter att jag hade skrivit interpellationen lämnade Riksrevisionen
              sin granskning av grundskolebetygen. Tyvärr stärker den granskningen
              den negativa bilden. Vi som är bekymrade över hur betygen sätts
              i Sverige verkar ha ännu mera rätt än vad vi kunde befara. Riksrevisionen
              säger att betygssättningen i Sverige inte är likvärdig. Staten
              har inte skapat tillräckliga förutsättningar för skolornas arbete
              med betygssättningens likvärdighet. Enligt Riksrevisionen har
              varken regeringen eller Skolverket tydliggjort huvudmännens och
              rektorernas ansvar. Det finns brister i statens stöd till skolorna.
              Det är också brister i uppföljning och kontroll.
            </seg>
            <seg n="0f45db34">
              Det här är verkligen väldigt illa. Naturligtvis ska betyg stå
              för samma saker, oavsett var i en kommun eller var i landet en
              elev går i skolan.
            </seg>
            <seg n="32a92291">
              Herr talman! Hela diskussionen om betyg och nationella prov under
              de sex år som jag har varit i Sveriges riksdag har varit väldigt
              svajig från regeringens och skolmyndighetens sida. För några år
              sedan ville till exempel Skolverket avskaffa betygsgränserna på
              de nationella proven men backade efter massiv kritik. Först för
              tre eller fyra år sedan backade regeringen och gick med på att
              nationella prov skulle genomföras på samma dag i hela landet.
              Det var ju bra även om det fortfarande, som alla vet, finns problem
              med att proven ligger ute på nätet långt före provtillfället.
            </seg>
            <seg n="8fd7ac01">
              Den socialdemokratiska partikongressen fattade ett principbeslut
              om att avskaffa betygen som urvalsinstrument. Efter alla de här
              turerna med oklarhet om hur regeringen ser på sakerna är det naturligtvis
              glädjande att utbildningsministern säger att han tar problemet
              med en pålitlig betygssättning på allvar. Men nu återstår det
              att se handling bakom orden.
            </seg>
            <seg n="059d3a27">
              Riksrevisionen föreslår till exempel att nationella prov genomförs
              i fler ämnen. Det tycker vi i Folkpartiet är ett bra förslag.
              Även lärare i ämnen som samhällskunskap, fysik och så vidare skulle
              behöva ett större stöd för sin betygssättning. Jag skulle gärna
              höra utbildningsministern kommentera hur han ser på fler nationella
              prov.
            </seg>
            <seg n="92b14992">
              Folkpartiet har, som jag nämnde i min interpellation, föreslagit
              att vi även i Sverige skulle pröva något som många andra länder
              har, nämligen ett system med externa examinatorer, att en utomstående
              bedömare får vara med vid betygssättningen. Det tror vi skulle
              leda till större likvärdighet och många fördelar i bedömningen.
            </seg>
          </u>
          <note type="speaker" n="228948e7">
            Anf. 61 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-37" n="06ef5f85">
            <seg n="c4efe52f">
              Herr talman! Jag delar Riksrevisionens syn på brister i betygssättningen.
              Det har också varit min ingång i skolpolitiken sedan jag fick
              ansvar för den att stärka den nationella kvalitetsgranskningen.
              Där ingår också att stärka granskningen av betygssättningen. Jag
              häpnar när jag tittar på hur det gick till när man införde det
              nya betygssystemet, det som den borgerliga regeringen arbetade
              med, inte relativa betyg utan betyg satta efter kunskapsmålen.
              Man tog inte alls på allvar, tycker jag, de insatser som måste
              göras nationellt för att få ett sådant betygssystem att fungera.
            </seg>
            <seg n="c9472f88">
              Nu har vi börjat få i gång insatserna sedan vi bildade det nya
              Skolverket. De lade en handlingsplan redan flera månader innan
              Riksrevisionen kom med sina förslag och som låg väl i linje med
              Riksrevisionen. Det är rätt väg att gå, att stärka kommentarmaterialet
              och att stärka stödet till lärarna att göra sin betygssättning
              bra. Vi har sedan flera år tillbaka en vidareutbildning för att
              stärka lärarnas möjligheter att klara av en betygssättning på
              rättvis grund och, vilket inte är minst viktigt, vi kommer vid
              de inspektioner som görs från statens sida via Skolverket också
              att följa upp betygssättningen. Det tror jag är ett mycket verksamt
              instrument att se till att få ökad rättvisa i betygssättningen.
            </seg>
            <seg n="f9f15e22">
              Det är naturligtvis lätt för mig att kritisera både Ulf Nilsson
              och andra för att inte ha drivit den frågan tillräckligt mycket
              tidigare. Nu gäller det att se till att det blir en verksam förändring.
            </seg>
            <seg n="e972f454">
              Jag tror också att nationella prov är ett sätt att se till att
              få ett betygssystem som strävar mot jämförbarhet och likvärdighet.
              Sverige är ju tämligen unikt på det området. Det märker jag när
              jag träffar mina kolleger inom OECD. Vi har en större ambition
              än de flesta andra länder att ha nationella prov. I Norge inför
              man försiktigt någonting liknande om något år. I Danmark för man
              diskussioner om huruvida man skulle kunna tänka sig ha något sådant.
              Här har vi en lång tradition av det. Det innebär att man får en
              värdemätare av hur betygssättningen ser ut. Jag utgår ifrån att
              ett tufft och aktivt skolverk snabbt är framme och påpekar om
              man ser väldigt stora och svårförståeliga avvikelser mellan resultat
              i nationella prov och betygssättningen i en kommun. Så måste det
              vara.
            </seg>
            <seg n="8d293d9c">
              Jag är öppen för en diskussion om huruvida det behövs fler nationella
              prov. Det ser jag mer som en professionell fråga, inte som en
              fråga av politisk brännhet valör. Den frågan bereds nu. Vi har
              diskussioner med våra myndigheter och med professionella för att
              se om det är en väg att komma framåt. De nationella prov vi har
              i Sverige har ju varit så skickligt utformade att de också har
              bidragit till pedagogisk utveckling. Det ska vi vara stolta över.
              Vi är tämligen världsunika i att ha nationella prov som inte bara
              försöker bedöma det enklaste utan verkligen försöker fånga vad
              våra ungdomar har tillägnat sig för färdigheter och kunskaper.
            </seg>
            <seg n="89301147">
              Rättvis betygssättning är en grundläggande fråga för trovärdigheten,
              särskilt när betyg sedan används som ett urvalsinstrument till
              högre utbildning. Det är därför oerhört viktigt att vi arbetar
              starkt nationellt med inspektion och med stöd till lärarna för
              att se till att få ökad rättvisa och likvärdighet.
            </seg>
          </u>
          <note type="speaker" n="8eb5889c">
            Anf. 62 ULF NILSSON (fp):
          </note>
          <u who="Q6012166" xml:id="i-6cf5cc48779af0ef-1" n="c77a4b90">
            <seg n="72fdc4d7">
              Herr talman! Jag uppskattar som sagt att utbildningsministern
              säger sig ta de här frågorna på allvar. Jag uppskattar också om
              Skolverket får fortsatt uppdrag att verkligen jobba på allvar
              med att bedöma hur betygssättningen går till. Uppenbarligen är
              det väldigt stora brister nu. Det är som sagt väldigt dålig överensstämmelse
              mellan de nationella proven och de betyg som sätts.
            </seg>
            <seg n="df14316b">
              Utbildningsministern sade i sitt första anförande att ett enskilt
              prov inte ska vara avgörande, och det är ju självklart. Det är
              inte det som är det nationella provets roll utan att se nivån
              på gruppen, klassen, eleverna. Självklart ska inte ett enskilt
              prov vara avgörande; det tror jag inte att någon som jobbar med
              utbildning menar.
            </seg>
            <seg n="cca90440">
              Trots att utbildningsministern säger sig ta detta på allvar finns
              det dock en hel del frågetecken. Jag uppfattar en försiktig öppning
              om att han överväger nationella prov i fler ämnen, och det tror
              jag verkligen är angeläget. Vi har en lång rad tunga ämnen där
              man i dag inte har den typen av material för jämförelse. Men sedan
              fick jag inget svar på om utbildningsministern också är öppen
              för att pröva detta med externa examinatorer, något som man har
              på internationella gymnasier på sina håll men som vi annars inte
              alls har i Sverige. Det tror jag vore ett väldigt bra sätt. Dels
              skulle det kunna skapa ett lite mer avspänt förhållande mellan
              lärare och elever eftersom läraren då inte ensam sätter betyget,
              dels skulle det formalisera och tvinga fram det som Riksrevisionen
              efterlyser, nämligen att man samarbetar med utomstående. Externa
              examinatorer skulle kunna vara antingen lärare från andra skolor
              eller lärare som är anställda av Skolverket. Det skulle vara intressant
              att höra hur utbildningsministern ser på det.
            </seg>
            <seg n="225d1784">
              Ett annat frågetecken för mig är de nya ämnesbetygen. Folkpartiet
              tycker att det är väldigt bra att vi får ämnesbetyg i stället
              för kursbetyg i gymnasieskolan, men jag ställer mig verkligen
              frågan hur dessa ämnesbetyg ska kunna sättas på ett vettigt sätt
              när vi fortfarande har kvar kursindelningen. Jag vet att regeringen
              talar om att man ska se över kursplanerna, men i stora drag kommer
              ändå den här kurssplittringen att vara kvar. Jag är allvarligt
              oroad, herr talman, för att de nya ämnesbetygen i regeringens
              tappning med en massa splittrade kurser snarare kommer att minska
              likvärdigheten i betygssättningen än öka den. Det är alltså en
              tredje fråga, om ministern orkar och hinner med: Hur kombinera
              ämnesbetyg med ett kursutformat gymnasium?
            </seg>
          </u>
          <note type="speaker" n="916bfe4e">
            Anf. 63 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-38" n="06ef5f85">
            <seg n="ddc8605e">
              Herr talman! Jag är glad att Ulf Nilsson ansluter sig till min
              linje när det gäller att hävda likvärdigheten i betygssättningen.
              Jag tycker att det är en väldigt viktig nationell fråga. Det får
              naturligtvis inte genomföras så att vi tar bort det lokala ansvaret
              för undervisning och betygssättning, men vi måste få mer av inspektion
              och stöd till lärarna för att få en bra betygssättning. Det är
              en viktig myndighetsutövning att sätta betyg. Här måste vi få
              en ökad rättvisa.
            </seg>
            <seg n="5bf9ffc0">
              Sedan har Ulf Nilsson ett par olika förslag, bland annat om externa
              examinatorer. Jag är inte säker på att det är det som är modellen.
              Vår modell med nationella prov är, menar jag, en mer effektiv
              modell att få en avkänning av hur kunskapsläget ligger i landet.
              Det är någonting som de flesta andra länder inte har någonting
              i närheten av. Det bör vara ett sätt att också känna av huruvida
              betygssättningen ligger på en rimlig nivå eller inte.
            </seg>
            <seg n="ce7db161">
              Det finns ju en del oroande tendenser också, exempelvis att fristående
              skolor med stor andel obehöriga lärare tenderar att få ett högre
              betygsutfall utan att ha fått bättre resultat. Detta är naturligtvis
              också frågor som en utbildningsinspektion aktivt måste titta efter:
              att obehöriga lärare möjligen sätter högre betyg än behöriga lärare
              trots att kunskaperna inte är bättre.
            </seg>
            <seg n="80368b7c">
              Jag menar att vi ska fortsätta den här vägen fortsätta med Skolverkets
              nya roll och fortsätta med stödvägen. Sedan ska vi naturligtvis
              reformera betygssystemet så att det är ett betygssystem som uppfattas
              som rimligt och rättvist. Jag menar att ämnesbetyg är ett mycket
              bättre sätt att betygssätta människors kunskapsutveckling än att
              betygssätta varje kurs för sig oberoende av varandra. Kunskaper
              fungerar ju så att de läggs ovanpå varandra, att man har en progression
              i kunskapsutvecklingen. Elever får inte uppfatta det som att om
              man trampar snett på en större kurs i första årskuren på gymnasiet
              så är det kört, utan det handlar om tre års studier och utveckling
              i de ämnena.
            </seg>
            <seg n="46875f10">
              När vi går igenom kursplanerna inför den nya gymnasieskolan ska
              Skolverket naturligtvis också ta hänsyn till att vi går över till
              ett ämnesbaserat betygssystem. Då får man se över hur kurserna
              passar i varandra och hur den här kunskapsprogressionen framhävs
              i sättet att beskriva kursernas innehåll. Det tror jag är ett
              bra sätt att också reformera kursinnehållet i en ny, modern gymnasieskola.
            </seg>
          </u>
          <note type="speaker" n="2cd5964e">
            Anf. 64 ULF NILSSON (fp):
          </note>
          <u who="Q6012166" xml:id="i-6cf5cc48779af0ef-2" n="c77a4b90">
            <seg n="5bd1331d">
              Herr talman! När det gäller ämnesbetyg vill jag än en gång säga
              att vi i Folkpartiet vill ha ämnesbetyg. Vi tror dock inte att
              det är så lätt att kombinera ämnesbetyg med en kursutformad gymnasieskola,
              och därför vill vi helt enkelt ha långa ämneskurser där man får
              terminsbetyg och slutbetyg. De kurserna ska kunna se lite olika
              ut beroende på vilken utbildning man går. Själva idén att betyget
              ska spegla vad man kan och vad man har uppnått när man slutar
              skolan, inte vad man kunde två eller tre år tidigare, är förstås
              alldeles riktig. Jag är dock orolig för att kombinationen av de
              här svårförenliga sakerna, ämnesbetyg respektive uppsplittring
              i småkurser, kommer att ställa till stora svårigheter i betygssättningen.
            </seg>
            <seg n="88bc00d1">
              Annars är det inte så lätt att riktigt hitta vad som konkret
              kommer att hända annat än att det kommer att bedrivas ett arbete,
              och det är ju bra. Både lärarkåren, eleverna och många andra har
              länge varit medvetna om de här bristerna i betygssättningen, och
              jag tror att det är väldigt många som vill höra att utbildningspolitiker
              med makt vill göra något konkret för att öka rättvisan i betygssättningen.
            </seg>
            <seg n="01d4c553">
              Därför finns det fortfarande, även om jag uppskattar en del av
              det utbildningsministern här säger, många frågor som jag skulle
              ha velat ha tydligare svar på. Vad ska man till exempel göra för
              att se till att de nationella proven verkligen genomförs, att
              de verkligen skickas in? Och blir det några fler nationella prov?
              Tydligen fanns det inget intresse för någon form av extern examination
              och bedömning.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="60be8382">
            16 § Svar på interpellation 2003/04:530 om framtidens lärlingsutbildning
          </note>
          <note type="speaker" n="c686dcfe">
            Anf. 65 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-39" n="06ef5f85">
            <seg n="ce5b28d1">
              Herr talman! Ulf Nilsson har frågat mig vilka åtgärder jag avser
              att vidta för att lärlingsutbildningen ska bli ett viktigt utbildningsalternativ
              i framtiden.
            </seg>
            <seg n="3f4a1233">
              Jag vill inledningsvis säga att jag delar Ulf Nilssons syn på
              behovet av en lärlingsutbildning som alternativ till den traditionellt
              mer skolförlagda yrkesutbildningen i gymnasieskolan. Jag har i
              dag i olika interpellationssvar redan berört det förslag till
              en gymnasial lärlingsutbildning som regeringen föreslagit i propositionen
              2003/04:140 Kunskap och kvalitet elva steg för utveckling av gymnasieskolan.
            </seg>
            <seg n="a72b8741">
              Som ett komplement till mina tidigare svar vill jag betona att
              jag, till skillnad mot Ulf Nilsson, anser att den gymnasiala lärlingsutbildningen
              till innehåll och mål ska motsvara den skolförlagda yrkesutbildningen.
              För mig är det självklart att även lärlingsutbildningen ska ge
              goda kunskaper i kärn- och karaktärsämnena för att eleverna ska
              stå sig väl i samhället och på arbetsmarknaden. För eleven kan
              den praktiska delen motivera och påvisa behov av även mer teoretiska
              kunskaper som är nödvändiga för att klara yrkesrollen. Lärlingsutbildningens
              samtliga delar ska präglas av att de praktiska och teoretiska
              inslagen är integrerade och stöder lärandet till en helhet.
            </seg>
            <seg n="1dd0117d">
              Den gymnasiala lärlingsutbildningen ska vara öppen för alla elever
              på de yrkesinriktade programmen som ett valbart attraktivt alternativ.
              Lärlingsutbildning bedöms ofta vara en lämplig utbildningsform
              för skoltrötta elever. Den kan givetvis även vara en attraktiv
              utbildningsform för elever med specialintressen och som siktar
              mot en fortsatt yrkesutbildning på eftergymnasial nivå. Det är
              därför väsentligt att kraven på uppnådd kompetens och kraven för
              gymnasieexamen är desamma för den gymnasiala lärlingsutbildningen
              som för motsvarande skolförlagd utbildning. Lärlingsutbildningen
              får inte bli en återvändsgränd. Att lärlingsutbildningen är en
              likvärdig utbildningsform underlättar också övergång mellan denna
              och skolförlagd utbildning för den elev som vill eller behöver
              byta studieform eller senare behöver gå en eftergymnasial vidareutbildning.
              Inte minst viktig är den breda kompetensen för de elever som kommer
              att etablera sig på arbetsmarknaden som egenföretagare.
            </seg>
            <seg n="92c9ae91">
              Lärlingsutbildningens attraktivitet och volym bestäms inte enbart
              av beslut på central och lokal nivå inom skolområdet. För att
              lärlingsutbildningen ska etableras framgångsrikt krävs ett engagemang
              och medverkan från arbetslivet. Arbetslivets representanter har
              redan i olika sammanhang uttalat sitt intresse av att en lärlingsutbildning
              utvecklas i gymnasieskolan. Regeringen avser därför att ta initiativ
              till samtal med arbetsmarknadens parter för att närmare diskutera
              hur arbetsliv och skola kan samverka för att lärlingsutbildningen
              ska få den omfattning och betydelse som motsvarar förväntningarna.
              Ett forum för sådana samtal kan till exempel vara den yrkesutbildningsdelegation
              vars direktiv nyligen fastställdes av regeringen.
            </seg>
            <seg n="7b003729">
              Regeringen har också, som framgått av ett tidigare interpellationssvar,
              nyligen beslutat om en försöksverksamhet med lärlingsutbildning
              för vuxna till vissa hantverksyrken med Helsingforss Hantverksförening
              som huvudman.
            </seg>
            <seg n="1884d1db">
              Jag kommer att med stort intresse följa Yrkesutbildningsdelegationens
              och skolmyndigheternas arbete för höjd kvalitet i den gymnasiala
              yrkesutbildningen. Jag kan försäkra Ulf Nilsson att jag med särskilt
              intresse kommer att följa utvecklingen av den gymnasiala lärlingsutbildningen.
            </seg>
          </u>
          <note type="speaker" n="9da793ff">
            Anf. 66 ULF NILSSON (fp):
          </note>
          <u who="Q6012166" xml:id="i-6cf5cc48779af0ef-3" n="c77a4b90">
            <seg n="1e8c1e88">
              Herr talman! Jag tackar utbildningsministern för svaret. Det
              är samma ämne som vi har berört i några tidigare interpellationsdebatter
              i dag. Jag ska försöka att inte upprepa det som har sagts.
            </seg>
            <seg n="e8420d4f">
              Jag konstaterar att utbildningsministern inledde med att instämma
              med mig i att det behövs en lärlingsutbildning som alternativ
              till en skolförlagd gymnasieutbildning. Men när utbildningsministern
              hänvisar till den senaste propositionen, gymnasiepropositionen,
              måste jag ställa mig frågan: Menar vi samma sak med lärlingsutbildning?
            </seg>
            <seg n="4eca3e93">
              När jag läser gymnasiepropositionen hittar jag inte något nytt
              förslag om lärlingsutbildning. Jag hittar tankar om att det ska
              tillsättas en delegation, och den har tillsatts, utredningar och
              så vidare. Men det finns ingenting att läsa där man riktigt ser
              att här har vi en ny lärlingsutbildning.
            </seg>
            <seg n="030902d7">
              För mig är lärlingsutbildningen en utbildning som arbetsgivaren,
              hantverkaren eller småföretagaren, tar ett stort ansvar för. Det
              är en utbildning där man successivt kommer in i arbetsplatskulturen
              och där lärlingen också kan få lärlingslön för sina insatser i
              produktionen under en del av tiden.
            </seg>
            <seg n="04c34c35">
              För mig är lärlingsutbildningen ett riktigt alternativ till de
              nationella gymnasieprogrammen, och då ska inte lärlingen heller
              behöva läsa exakt samma kurser som eleverna i gymnasiet. Jag uppfattar
              naturligtvis inte att gymnasiepropositionen föreslår något sådant.
              Där står tydligt, som ministern har sagt i en tidigare debatt
              i dag, att målen för lärlingsutbildningen ska vara desamma som
              i övriga gymnasieprogram.
            </seg>
            <seg n="da5592b9">
              Lars-Ivar Ericson nämnde tidigare att Skånes Hantverksförening
              har kommit med ett intressant förslag till ett försöksprojekt
              över Öresund där svenska och danska hantverkare skulle samverka
              i lärlingsutbildning. I Danmark har man ju den här typen av lärlingsutbildning
              där skolan och arbetsgivaren delar på ansvaret och där man under
              en period av utbildningen också har ett anställningsförhållande.
              Om regeringen verkligen vill skapa en riktig lärlingsutbildning
              vore ett utmärkt sätt att visa det att säga ja till den här försöksverksamheten.
            </seg>
            <seg n="91fb42d0">
              Problemen med den dåliga yrkesutbildningen kom fram både förra
              året i före detta socialdemokratiska partisekreteraren Leif Lindes
              rapport Unga utanför och nu senast i LO:s rapport. De visar att
              det är svårare att få jobb för dem som har gått igenom yrkesutbildningsprogrammen
              i gymnasieskolan än för dem som inte har gjort det. Det är ju
              ett starkt underkännande.
            </seg>
            <seg n="65e6f903">
              Vi i Folkpartiet tror att många ungdomar kan lyckas väldigt bra
              med utbildning och yrkesliv även om de inte pluggar för att bli
              behöriga till högskolan. Alla vill inte bli akademiker, säger
              vi. Jag har sett hur många elever på till exempel det individuella
              programmet lyckats väldigt bra på sin arbetsplatspraktik men tappat
              lusten och tryckts ned eftersom de inte orkat med alla obligatoriska
              gymnasiekurser. I verkligheten är det snart hälften som faktiskt
              inte klarar av gymnasieskolans mål på fyra år. Det är en ganska
              hög siffra.
            </seg>
            <seg n="d082d52b">
              Felet med dagens gymnasieskola är ju att den nedvärderar praktiskt
              arbete. I ivern att göra alla till studenter har man dels gjort
              de teoretiska utbildningarna mindre kvalificerade, dels tonat
              ut yrkesutbildningarna så att eleverna, som sagt, inte kan gå
              vidare direkt till arbetslivet.
            </seg>
            <seg n="e27e5556">
              Vi i Folkpartiet har en helt annan uppfattning. Vi menar att
              det behövs både teoretiska gymnasielinjer och yrkeslinjer. Yrkesexamina
              ska då kunna variera i fråga om teoretisk nivå och vara möjliga
              att komplettera för att komma in på högskolan.
            </seg>
            <seg n="6230eac4">
              Slutligen, än en gång, behöver vi återuppliva alternativet lärlingsutbildning.
            </seg>
          </u>
          <note type="speaker" n="bd90925c">
            Anf. 67 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-40" n="06ef5f85">
            <seg n="99e5827c">
              Herr talman! Jag tror inte att det är en fruktbar väg att gå
              att göra som Ulf Nilsson konsekvent föreslår i skol- och utbildningspolitiken
              det låter konstigt när man säger det till en folkpartist, men
              det är vad det handlar om att sänka kraven för en mycket stor
              grupp elever med start redan i mitten av grundskolan för att fullfölja
              det ända upp i gymnasieskolan. Sänka kunskapskraven man ska inte
              läsa matematiken och engelskan, de kärnämnen som är så viktiga
              och därmed också ställa till det för dem när de sedan kommer ut
              på arbetsmarknaden.
            </seg>
            <seg n="47cceb23">
              Det är ingen slump att näringslivet självt kräver att eleverna
              förutom goda yrkeskunskaper också måste ha goda teoretiska kunskaper
              för att klara av ett modernt yrkesliv. Om du besöker en industri
              i dag ser du att det inte är forna tiders industrier. Det är industrier
              där de arbetande har ett stort eget ansvar.
            </seg>
            <seg n="25310983">
              De ska fatta beslut och lösa problem självständigt och i grupp.
              De ska kunna behärska avancerad teknik, datorer och robotar, och
              kunna vara med och utforma hur de ska arbeta. De ska också kunna
              ha relationer till kunder och omvärld på ett sådant sätt som gör
              att kraven på en yrkesarbetare i dag är helt andra än de var för
              20 år sedan.
            </seg>
            <seg n="839bb1d0">
              Att då måla upp att det skulle finnas en efterfrågan på en annan
              typ av kunskapskrav, där det till och med skulle vara så att arbetsgivaren
              skulle vara beredd att betala för att eleverna inte ska skaffa
              sig djupa kunskaper också i matematik och engelska, är inte riktigt.
              Det finns ingen sådan arbetsmarknad. Det framhålls väldigt tydligt
              från både fackliga organisationer och näringslivsorganisationer
              att den tiden i stort sett är förbi.
            </seg>
            <seg n="21a925a2">
              Då handlar det om hur vi ser till att utforma utbildningarna
              så att vi tar till vara intresset för ett yrke, kopplar intresset
              till att eleverna också får utöva och lära sig yrket på en arbetsplats
              samtidigt som vi stimulerar dem att få med sig de nödvändiga baskunskaperna.
              Den lärlingsutbildning vi föreslår i propositionen till riksdagen
              är ett sätt att bereda ny mark för denna integration mellan teoretiska
              och praktiska ämnen. Den har också hälsats välkommen av en rad
              olika aktörer på arbetsmarknaden och i skolan.
            </seg>
            <seg n="0acda360">
              Jag tror att det är precis den här vägen vi ska gå. Vi ska inse
              att samhället ställer de höga kunskapskraven på oss i dag, men
              också se att vi behöver knyta den gymnasiala utbildningen tätare
              till arbetslivet och då även utforma utbildningar där en mycket
              stor del eller allt utförs ute i arbetslivet.
            </seg>
            <seg n="a7da473d">
              Det ska göras så att det blir attraktiva utbildningar för ambitiösa
              ungdomar, så att vi också får en status i utbildningarna som gör
              att vi kan attrahera fler att läsa yrkesförberedande program.
              Jag tror inte alls att vägen framåt skulle vara att säga till
              den här elevgruppen: Nej, ni behöver inte de här kunskaperna.
              Vi leder in er i den här återvändsgränden. Ni kommer inte att
              få ett arbete och ni kommer att få svårigheter med vidareutbildning,
              men det här är ett sätt att hanka sig fram.
            </seg>
            <seg n="c8d9147e">
              Jag tror inte att det vore en bra idé. Låt oss i stället ta det
              flera partier i riksdagen nu har gemensamt, ett förslag om en
              lärlingsutbildning där Skolverket nu ska utforma kursplanerna
              och där vi bjuder in aktörerna på arbetsmarknaden att vara med
              och utforma denna. Samtidigt ser vi över entreprenadreglerna i
              gymnasieskolan för att ytterligare underlätta för kommunerna att
              också köpa upp den här typen av utbildning. Här kan vi ha starten
              på en mycket fin utveckling för yrkesförberedande utbildningar
              där vi kan förena yrkeslivets krav med kraven på goda baskunskaper,
              det som Folkpartiet tyvärr har lämnat bakom sig.
            </seg>
          </u>
          <note type="speaker" n="41925e3d">
            Anf. 68 ULF NILSSON (fp):
          </note>
          <u who="Q6012166" xml:id="i-6cf5cc48779af0ef-4" n="c77a4b90">
            <seg n="8916fb97">
              Herr talman! Folkpartiet har verkligen inte lämnat kravet på
              goda kunskaper. Tvärtom vill vi höja kvaliteten på yrkesutbildningarna
              genom att skapa bättre yrkeskunskaper. Vi är fullständigt övertygade
              om att man når det målet bättre om man inte läser samma kärnämneskurser
              i till exempel engelska, matematik och svenska.
            </seg>
            <seg n="fbd5fe57">
              När Thomas Östros hör dessa argument brukar han säga att vi vill
              införa ett B-lag inom utbildningssystemet. Men, Thomas Östros,
              det finns redan ett B-lag, nämligen ungdomar över 40 % som lämnar
              skolan utan någon som helst färdig utbildning. När nu regeringen
              föreslår en gymnasieexamen, vad säger Thomas Östros till de över
              40 % som inte får en gymnasieexamen utan som kommer att gå ut
              med ett ofullständigt betyg? Hade det inte varit bättre om en
              del av dem hade haft en riktig yrkesutbildning?
            </seg>
            <seg n="2f26b7ad">
              Herr talman! Folkpartiet och LO brukar ofta ligga långt ifrån
              varandra i den politiska debatten, men just den rapport som har
              nämnts tidigare var intressant. Där hävdar man, och varnar för,
              att de yrkesfärdigheter som eleverna får med sig från yrkesutbildningarna
              inte håller tillräckligt hög kvalitet för arbetsgivarna. Det är
              inte att undra på, med tanke på att lärarnas tid till så stor
              del upptas av att försöka få eleverna att lära sig samma matte,
              naturkunskap och religion och så vidare som eleverna på alla programmen.
            </seg>
            <seg n="75fab7c1">
              Jag ska citera LO-artikeln, skriven av bland annat andre vice
              ordföranden i LO: Frågan är om strävan att alla ska klara en allmän
              högskolebehörighet, som i praktiken inte räcker långt, har lett
              till att andra färdigheter och kunskaper, både kopplade till yrkeslivet
              och samhällslivet i övrigt, får stå tillbaka i utbildningen. Vi
              anser att man med fog kan ställa sig frågan om det verkligen är
              prioriterat att alla ungdomarna, efter att ha läst religion i
              nio år i grundskolan, måste fortsätta att läsa det på gymnasiet.
              På samma sätt kan man ställa sig frågan om det är rimligt att
              kursen i svenska är lika svår och omfattande på fordonsprogrammet
              som på samhällsprogrammet.
            </seg>
            <seg n="02391cc5">
              Det är alltså inte bara folkpartister som har dessa synpunkter
              utan också den fackföreningsrörelse som känner många av sina medlemmars
              behov. Det borde inte vara så lätt, som utbildningsministern gör
              det, att avfärda detta med att det skulle vara fråga om en sämre
              utbildning. Tvärtom vill vi ge människor en mer relevant utbildning.
            </seg>
          </u>
          <note type="speaker" n="03bbe180">
            Anf. 69 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-41" n="06ef5f85">
            <seg n="d116812a">
              Herr talman! Jag är glad att kunna berätta att LO och regeringen
              har samma ståndpunkt i frågan om förändringen av gymnasieskolan.
              Detta är själva argumentationen till varför vi i gymnasiepropositionen
              föreslår en del viktiga förändringar.
            </seg>
            <seg n="352e1aa0">
              Först och främst är det fråga om att se till att kärnämnena mer
              färgas av yrkesutbildningens inriktning. För att ta till vara
              intresset bör engelskan färgas av om man ska bli fordonsmekaniker,
              så att man känner att ämnet är relevant och behövs. Att göra som
              Folkpartiet säger och hävda att engelskan inte behövs är inte
              en särskilt bra strategi. Verkligheten är sådan att man behöver
              den.
            </seg>
            <seg n="f5279a8b">
              Samma sak är det med matematiken. Folkpartiets strategi är att
              säga att den inte behövs. Läs något annat. Men LO och regeringen
              förstår att matematik behövs på en modern arbetsplats. Men matematikämnet
              behöver färgas mer så att det riktas in mot yrkesutbildningen
              så att intresset kan fångas upp.
            </seg>
            <seg n="79780f8c">
              Det är detta som LO och regeringen är engagerade i: Hur ska kvaliteten
              i utbildningarna stärkas så att man verkligen får de kunskaper
              man så väl behöver?
            </seg>
            <seg n="990f3c2c">
              På en punkt finns det en liten skillnad mellan LO:s formuleringar
              i artikeln och mig, nämligen frågetecknet kring religionsundervisningen.
              Jag tycker att den globala utvecklingen de senaste åren inte tyder
              på att vi har för goda kunskaper om varandras religioner och kulturer
              utan snarare är en bristfällig källa som vi måste komma till rätta
              med. Det kan väl inte vara så att det gäller bara dem som ska
              gå vidare till högre utbildning, utan det gäller oss alla i samhället.
            </seg>
            <seg n="60622e5a">
              Här har vi en jättefin möjlighet att få en stark utveckling av
              de yrkesförberedande utbildningarna. Det är någonting som jag
              har prioriterat mycket högt just för att jag har noterat de brister
              som LO lyfter fram i sin artikel. Det präglar också den proposition
              vi har lagt fram i riksdagen. Ett av de mer spännande förslagen
              handlar om en modern lärlingsutbildning med höga kunskapskrav
              men med väldigt stark förankring ute i yrkeslivet. Gör inte så,
              Ulf Nilsson, att du devalverar idén om en lärlingsutbildning genom
              att säga att de som ska ha ett yrkesarbete inte behöver så mycket
              kunskaper för ett modernt samhällsliv. Då kommer ni att se till
              att minska attraktionskraften i de utbildningarna, och ni leder
              in eleverna i en återvändsgränd.
            </seg>
          </u>
          <note type="speaker" n="1f2ae264">
            Anf. 70 ULF NILSSON (fp):
          </note>
          <u who="Q6012166" xml:id="i-6cf5cc48779af0ef-5" n="c77a4b90">
            <seg n="f1236521">
              Herr talman! Nu är kanske inte det viktigaste i sammanhanget
              vad LO säger, men det utbildningsministern säger om att ni är
              överens stämmer inte. LO säger att svenskkurserna är onödigt svåra,
              och så vidare.
            </seg>
            <seg n="eb884571">
              Nu återkommer vi till något som Folkpartiet och Socialdemokraterna
              har debatterat många gånger. Thomas Östros säger att man ska bädda
              in, färga in, kärnämnena och så vidare. Sedan säger han felaktigt
              att Folkpartiet inte tycker att religion eller engelska behöver
              läsas om man ska gå en yrkesutbildning. Det är precis tvärtom.
              Folkpartiet tycker att man behöver läsa religion. Jag håller inte
              med LO på den punkten. Folkpartiet tycker att man ska läsa matematik
              oavsett vilken utbildning man går. Men vi tycker inte att man
              ska läsa samma matematik. Det Socialdemokraterna säger om att
              färga in är hyckleri när det på papperet fortfarande är precis
              samma kursmål. Då blir det den verklighet vi har i dag, och det
              ansluter till betygsdebatten. En svensklärare sätter i verkligheten
              betyg efter helt olika kriterier beroende på i vilket program
              undervisningen sker. Det handlar om omöjligheten att å ena sidan
              bedriva olika typer av undervisning, å andra sidan att det ska
              vara samma kursmål, det vill säga att läsa till högskolebehörighet.
            </seg>
            <seg n="60698ced">
              Jag vill höja ambitionen för yrkesutbildningarna. Jag vill behålla
              att man läser kärnämnen i yrkesutbildningarna men med andra kurser.
              Jag vill öka möjligheterna att läsa ämnen, ha praktik och lärlingsutbildning
              som stöder yrkesutbildningen och göra så att ungdomarna som kommer
              ut har en kvalificerad yrkesutbildning redan från gymnasieskolan.
              Det går inte när man ska ha den enhetliga modellen.
            </seg>
            <seg n="ceb2643a">
              Det var visserligen bra att utbildningsminister Thomas Östros
              svängde när det gällde Gymnasiekommitténs förslag och lade det
              i papperskorgen, men nu behövs förbättringar av gymnasieskolan.
            </seg>
          </u>
          <note type="speaker" n="980d843b">
            Anf. 71 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-42" n="06ef5f85">
            <seg n="3903106e">
              Herr talman! Om Folkpartiet är intresserat av förbättringar finns
              det en stark gymnasieproposition att ta ställning till, som just
              pekar ut yrkesutbildningarna som det prioriterade området. Jag
              tror inte ett dugg på den variant som Ulf Nilsson nu lanserar,
              nämligen att behålla kärnämnet i ord men i praktiken ta bort kärnämnet.
            </seg>
            <seg n="06df1d63">
              Det är som ni säger: Ska man gå en viss utbildning ska man inte
              ha samma kunskapskrav för en annan utbildning, även om man läser
              den första kursen i ett ämne. Om du ska bli akademiker ska du
              inte läsa samma matematik som om du ska bli yrkesarbetare. Ska
              du bli civilingenjör läser du inte bara A-kursen, utan du läser
              B, C och kanske går vidare ytterligare med matematiken. Det är
              naturligt. Man behöver olika mycket av matematik beroende på vilken
              inriktning man ska ha i sitt yrkesliv. Men att säga att man inte
              behöver A-kursen i matematik om man ska bli en god yrkesarbetare
              är detsamma som att säga att man inte har förstått vad som har
              hänt ute i arbetslivet och inte har förstått vad näringslivet
              ställer för krav.
            </seg>
            <seg n="deffe325">
              Vi behöver mer samverkan med näringslivet, mer av arbetsplatsförlagda
              delar av utbildningen. En ny modern lärlingsutbildning kan ge
              detta. Det Folkpartiet föreslår är bara ytterligare en utveckling
              av sortering och lägre kunskapskrav som jag tror leder till att
              det är svårt att komma in på arbetsmarknaden och svårt att vidareutbilda
              sig senare i yrkeslivet.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="5a653043">
            17 § Svar på interpellation 2003/04:546 om kompletterande utbildningar
            för utländska akademiker
          </note>
          <note type="speaker" n="e0c880f5">
            Anf. 72 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-43" n="06ef5f85">
            <seg n="e181d686">
              Herr talman! Ana Maria Narti har frågat integrationsministern
              dels hur hon avser att agera för att i stor skala skapa rum för
              kompletterande utbildningar för utländska akademiker i arbetsmarknadspolitiken
              och utbildningspolitiken, dels om hon avser att ta initiativ till
              en snabb lösning av finansieringsproblemen för kompletterande
              utbildningar som vänder sig till utländska akademiker.
            </seg>
            <seg n="19461a03">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="781d23e2">
              Jag delar Ana Maria Nartis åsikt att utländska akademiker utgör
              en stor potential som måste tas till vara bättre. Det är slöseri
              med såväl mänskliga som ekonomiska resurser att personer med utländsk
              utbildning inte fullt ut ges möjlighet att använda sin kompetens
              i Sverige.
            </seg>
            <seg n="7bb9dcb7">
              Regeringen har under lång tid arbetat för att förbättra utländska
              akademikers förutsättningar att komplettera sin utbildning. Genom
              den så kallade aspirantutbildningen kan sökande som har utländsk
              högskoleutbildning få en särskild utbildning som är både teoretisk
              och praktisk. Genom validering av reell kompetens får många chansen
              att komplettera sin utbildning när formell dokumentation saknas.
            </seg>
            <seg n="8d8ab910">
              Regeringen har också givit Högskoleverket och Socialstyrelsen
              i uppdrag att gemensamt se över de bestämmelserna och systemen
              för bedömning och godkännande av lärare samt hälso- och sjukvårdspersonal
              som har gjorts tillsammans med Arbetsmarknadsverket, Integrationsverket
              och övriga berörda huvudmän. En rapport från detta arbete har
              nyligen inlämnats till Regeringskansliet, och beredning av förslagen
              pågår.
            </seg>
            <seg n="b7cdf2f7">
              De utländska akademiker som kompletterar sin utbildning i Sverige
              har möjlighet att finansiera sina studier med studiemedel eller
              med aktivitetsstöd. I samband med den senaste studiemedelsreformen
              höjdes åldersgränsen för att kunna få studiemedel från 45 till
              50 år. Åldersgränsen fastställdes bland annat mot bakgrund av
              kravet att de som får studiestöd ska ha en realistisk möjlighet
              att betala tillbaka studielånet. Utöver denna höjning av åldersgränsen
              infördes även en möjlighet för personer över 50 år att få studiemedel
              i form av studiebidrag för studier på vissa särskilda bristyrkesutbildningar.
            </seg>
            <seg n="bd123663">
              Begränsningarna inom ramen för arbetsmarknadsutbildning medför
              att studerande kan läsa högst 40 veckor med aktivitetsstöd. Syftet
              med denna tidsbegränsning är att det inte ska föreligga alltför
              stora skillnader mellan studenters olika former för finansiering
              av studier.
            </seg>
            <seg n="59921913">
              Regeringen anser att frågan om att tillvarata utländska akademikers
              kompetens är angelägen och avser att fortsätta att arbeta med
              den.
            </seg>
          </u>
          <note type="speaker" n="0d8e3a89">
            Anf. 73 ANA MARIA NARTI (fp):
          </note>
          <u who="Q4750415" xml:id="i-f6bad6d479cce961-2" n="97cf6ea8">
            <seg n="f51229fe">
              Herr talman! Tack, utbildningsministern!
            </seg>
            <seg n="66c0e168">
              Just nu befinner vi oss i en lite rolig situation. Det är inte
              första gången vi diskuterar det här jag tror att det är tredje
              gången. Det var inte till utbildningsministern som jag skickade
              interpellationen, utan till integrationsministern. Frågan bollas
              till olika ansvariga, men kommer tillbaka till samma nivå. Vi
              är lite grann som en katt som springer efter sin egen svans. Det
              händer ingenting.
            </seg>
            <seg n="6e613489">
              Det finns mycket konkreta svårigheter. En svårighet är att till
              exempel högskolan i Malmö eller Lärarhögskolan lyckas finansiera,
              med stöd från AMS, mycket längre studieperioder än 40 veckor,
              medan andra sådana kurser i regel fastnar med 40 veckor. Då finns
              det studerande som har börjat sina studier och som plötsligt inte
              har en chans att avsluta dem. Detta är ett mycket allvarligt problem.
            </seg>
            <seg n="6699d649">
              Varför har utbildningsministern gett pengar till Linköping om
              han inte varit säker på att studierna i Linköping kan avslutas
              på ett någorlunda förnuftigt sätt? Det är bortkastade pengar när
              någon börjar sin utbildning men inte har en chans att avsluta
              den.
            </seg>
            <seg n="52bdf21f">
              Detta har att göra med aktivitetsstödet. Man kunde inte blunda
              inför sådana fakta när man började med detta.
            </seg>
            <seg n="d7c7fbd5">
              I Malmö finns den bästa möjliga överenskommelsen mellan länsarbetsnämnden
              och högskolan. Också därifrån kommer kritiska synpunkter, som
              har att göra med att det inte är högskolan, alltså inte personer
              som är direkt kompetenta att rekrytera studerande bland utländska
              akademiker, som rekryterar dem. Det är arbetsförmedlingen, där
              det sitter människor med en mycket lägre kompetens på området.
            </seg>
            <seg n="4ad96045">
              Om man inte löser problemet med samverkan mellan AMS som agerar
              som de vill; de börjar bli en stat i staten integrationsministern
              och utbildningssystemet kommer största delen av dessa akademiker
              fortfarande att falla mellan stolarna.
            </seg>
            <seg n="dc74a56a">
              Sedan har vi problemet med siffrorna. I integrationsrapporten
              2003, som borde kallas segregationsrapporten 2003, står det att
              det är antagligen 30 000 personer med akademisk utbildning från
              andra länder som antingen är fel sysselsatta eller undersysselsatta.
              30 000! Hur många år behövs det, med de mycket små kurser som
              finns, för att 30 000 människor ska börja närma sig sina yrken?
              Det behövs antagligen tio år. Då kan de här människorna definitivt
              ha slagits ut på grund av den diskriminering som innebär ett förbud
              att komma in i yrket. I praktiken har vi i Sverige ett slags förbud
              för människor som kommer från andra länder. En del av dem kommer
              att bli fullständigt besvikna och ge upp en gång för alla.
            </seg>
            <seg n="47ef9c87">
              Kunskap är en färskvara: Jobbar man inte inom sitt område förlorar
              man sina kunskaper.
            </seg>
          </u>
          <note type="speaker" n="a11177c9">
            Anf. 74 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-44" n="06ef5f85">
            <seg n="704d2960">
              Herr talman! Jag är glad att få chansen att diskutera det här
              ytterligare en gång med Ana Maria Narti. Jag tror att Ana Maria
              Narti har sett de rader av initiativ som vi har tagit från Utbildningsdepartementet
              för att stötta utländska akademiker i deras möjligheter att komplettera
              sin utbildning.
            </seg>
            <seg n="967f46d1">
              Det är riktigt att det finns andra verksamhetsområden som är
              involverade, till exempel Arbetsmarknadsstyrelsen under Näringsdepartementet.
              Det finns självfallet begränsningar för hur lång tid man finansierar
              utbildning via Arbetsmarknadsstyrelsen. Det har att göra med att
              grunden för vårt utbildningsväsende är att vi via studiemedel
              finansierar människors utbildning, och så kan vi under kortare
              perioder använda arbetsmarknadspolitiska åtgärder. Men en tidsbegränsning
              finns där för att det inte ska bli för stora skillnader mellan
              olika studenter vid våra lärosäten.
            </seg>
            <seg n="7bcb5fb7">
              Att använda sig av aktivitetsstöd vid olika typer av arbetsmarknadspolitiska
              åtgärder tycker jag är bra och positivt. Men det är alldeles riktigt
              att Näringsdepartementet och Arbetsmarknadsstyrelsen har en tidsgräns
              för hur länge den utbildningen får fortgå innan man erbjuds att
              gå över till studiemedel. Det är inte en orimlig ordning. Man
              kan naturligtvis diskutera om 40 veckor är den mest lämpliga tiden,
              men det är inte en orimlig ordning att vi försöker ha så likartade
              villkor som möjligt.
            </seg>
            <seg n="c78416a4">
              Utbildningsdepartementet har stöttat enskilda högskolor för att
              de ska bli mera professionella i att ta emot också denna studerandegrupp.
              Det kräver speciella kunskaper: att kunna validera, att kunna
              bedöma var kompetensen finns och vilka kompletterande åtgärder
              som ska vidtas. Där har Linköping och Malmö universitet och högskola
              fått möjligheten att få extra resurser för detta, för att bli
              riktigt skickliga och kunna lära andra hur man ska arbeta på detta
              vis.
            </seg>
            <seg n="4d06ad4f">
              Vi har i propositionen Öppna högskolan tryckt på vikten av reell
              kompetens, att högskolan generellt sett måste bli bättre på att
              värdera den reella kompetensen för att kunna möta människor på
              den kunskapsnivå där de är. Här arbetar nu Högskoleverket med
              att ta fram särskilda test och prov för att till exempel inom
              teknikområdet kunna göra en bedömning av var kompetensen är. Det
              kommer också att underlätta detta arbete.
            </seg>
            <seg n="e7794543">
              Integrationsminister Mona Sahlin hanterar frågorna om mottagande
              av flyktingar och hur olika typer av stödåtgärder ska samordnas
              för att man så snabbt som möjligt ska kunna erbjuda integrering
              för den människan, genom att ställa upp med utbildningsåtgärder
              eller arbetsmarknadspolitiska insatser. Den frågeställningen bereds
              i Regeringskansliet.
            </seg>
            <seg n="d94e4910">
              När det gäller utbildningssystemet tycker jag att vi har kommit
              framåt i att kunna producera en utbildning som blir en komplettering
              som man behöver för att komma ut på arbetsmarknaden.
            </seg>
          </u>
          <note type="speaker" n="c308ffa9">
            Anf. 75 ANA MARIA NARTI (fp):
          </note>
          <u who="Q4750415" xml:id="i-f6bad6d479cce961-3" n="97cf6ea8">
            <seg n="83d09e26">
              Herr talman! Det ska finnas liknande villkor mellan studenter
              och de annorlunda studenterna, som redan en gång har studerat.
              Men det är ingen som kräver att en människa med svensk utbildning
              från ett svenskt lärosäte ska göra om sin utbildning. Villkoren
              är inte lika. Villkoren är fullständigt olika.
            </seg>
            <seg n="7a85baf9">
              Att då kräva att de inte ska få tillgång till kompletteringsutbildning
              därför att de absolut måste gå på CSN:s lån betyder att fördjupa
              diskrimineringen, att ge ännu mera näring åt de negativa trender
              som skapar segregation.
            </seg>
            <seg n="6ed9dca7">
              De här människorna har inte bara redan en utbildning, och också
              väldigt ofta arbetslivserfarenhet från sitt eget område, utan
              också skulder som en vanlig svensk eller invandrad student inte
              har. Det finns någonting som heter utrustningslån. När man kommer
              till sin första bostad i Sverige tar man ett lån för att kunna
              leva i sin nya bostad. Och det finns kommuner som tvingar människor
              som kommer till Sverige, flyktingar, att betala kurserna.
            </seg>
            <seg n="38a6f4ae">
              Jag har ett exempel som är ganska förskräckligt i sammanhanget.
              Det gäller kurserna i sjukvårdssvenska som alla läkare och sjuksköterskor
              måste gå igenom för att över huvud taget komma in i systemet för
              läkar- och vårdverksamhet. De kurserna avslutas med ett prov.
              Om en person missar en poäng i provet är den personen tvungen
              att göra om hela kursen och betala för den. Hur många invandrare
              som är socialbidragstagare, kör taxi eller klipper biljetter i
              tunnelbanan har råd att gång på gång betala tusentals kronor för
              att gå kurs i sjukvårdssvenska?
            </seg>
            <seg n="2f214ba0">
              Att kräva att alla akademiker som måste komplettera sina utbildningar
              ska gå på CSN-studiestöd efter de här 40 veckorna är bara ett
              sätt att fördjupa segregationen. De här människorna har skulder.
              De har en utbildning. Många av dem har yrkeslivserfarenhet. Detta
              skapar en särskild situation för dem, och det måste man ta hänsyn
              till. De kostar också om de inte gör någonting. Varför ska man
              betala socialbidrag till dem för att de ska sitta hemma och vara
              passiva och bli aggressiva, besvikna, kanske hatiska?
            </seg>
          </u>
          <note type="speaker" n="e78a7185">
            Anf. 76 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-45" n="06ef5f85">
            <seg n="2e10b971">
              Fru talman! Som Ana Maria Narti känner väl till delar jag engagemanget
              när det gäller att vi måste se till att alla invandrarflyktingar
              som kommer till Sverige, inte minst de som dessutom har en lång
              utbildning sedan tidigare, snabbt och effektivt får möjlighet
              att komplettera och komma ut på den svenska arbetsmarknaden.
            </seg>
            <seg n="f2151ede">
              Här finns flera problem i mottagningen. Det ser regeringen över
              via integrationsminister Mona Sahlin. Här finns problem med diskriminering
              på arbetsmarknaden. Där handlar det också om attitydförändringar
              och lagstiftningsarbete. Men det finns också en högskola som har
              blivit allt bättre på att försöka bedöma människors kunskaper,
              på att inte tvinga människor att börja om. De ska snarare komma
              in på den nivå där de själva ligger för att kunna komplettera.
              Det finns flera lyckade arbetsområden där vi har gjort bra insatser
              via våra myndigheter. Det gäller till exempel kompletterande utbildning
              för utländska läkare. Arbetsmarknadsstyrelsen har med särskilda
              pengar kunnat driva den typen av arbete så att vi har fått en
              kraftig ökning av antalet akademiker med utländsk bakgrund inom
              läkaryrket. Det har varit positivt.
            </seg>
            <seg n="fa468b38">
              Det är klart att det sedan finns olika typer av stödsystem. Vill
              Ana Maria Narti diskutera hur länge man ska kunna få gå på arbetsmarknadspolitiskt
              stöd när man studerar rekommenderar jag Ana Maria Narti att ställa
              en interpellation till arbetsmarknadsministern, för det är en
              fråga som handlar om arbetsmarknadspolitiken. Där har vi traditionellt
              haft en ganska generös hållning. Det handlar om upp till 40 veckors
              bidragsstöd för studier. Då kan man gå sida vid sida med studenter
              som lånar fullt ut. Men vi vet att det också finns en stark folklig
              opinion kring att det inte får gå för långt, för då blir skillnaderna
              för stora mellan dem som lånar och dem som får ett rent bidrag.
              Då måste man hitta en avvägning. Det är ingen vetenskaplig process,
              utan vi får känna av vad som är rimligt. Men 40 veckor är ingen
              kort period, utan det är för många tvärtom en period som räcker
              till.
            </seg>
            <seg n="e6f14dc7">
              Utmåla inte vårt studiemedelssystem som ett omöjligt hinder att
              passera! Betänk att många länder som tar emot flyktingar och invandrare
              inte har något studiemedelssystem över huvud taget att erbjuda.
              Det är ändå en tredjedel bidrag och två tredjedelar lån till goda
              villkor med trygghetsregler som gör att man inte behöver försättas
              i ekonomiska svårigheter. Det är klart att det alltid är attraktivare
              att slippa ta ett lån, men utmåla inte studiemedelssystemet som
              ett omöjligt hinder att passera! 300 000 studenter tar varje år
              studiemedel, så det bör kunna vara ett alternativ efter att man
              har fått ett stöd.
            </seg>
            <seg n="3c03cfc2">
              Men visst kan systemet göras bättre. Mona Sahlin hanterar just
              den beredning som handlar om mottagandet och om att få olika stöd
              att fungera på ett bättre sätt. Inom högskolan har man blivit
              allt bättre, inte minst på grund av de initiativ som vi har tagit
              för att stötta utvecklingen ute på högskolorna.
            </seg>
          </u>
          <note type="speaker" n="c9063b07">
            Anf. 77 ANA MARIA NARTI (fp):
          </note>
          <u who="Q4750415" xml:id="i-f6bad6d479cce961-4" n="97cf6ea8">
            <seg n="822a74d5">
              Fru talman! Studiemedelssystemet gäller i alla fall människor
              som redan har utbildning, som redan har yrkeserfarenhet och som
              man jämställer med nolläget.
            </seg>
            <seg n="178ac8cb">
              Man talar väldigt mycket i Sverige om validering, men problemet
              med valideringen är att man hela tiden bara jämför med poäng och
              arbetsmoment i den svenska utbildningen och att man inte tar den
              minsta hänsyn till den andra kunskapen, den som inte finns i Sverige.
            </seg>
            <seg n="f5453434">
              När jag kom till Sverige kunde jag väldigt mycket om rysk film
              och om italiensk film. Jag kunde väldigt mycket om Ingmar Bergman
              också, vilket inte var populärt på 70-talet. Jag var en av de
              första som försvarade Ingmar Bergman i Sverige. Det var väldigt
              intressant på den tiden när man var så revolutionär att man ville
              kasta ut den där borgerliga filmmänniskan som gjorde obegripliga
              filmer.
            </seg>
            <seg n="81fe0728">
              Jag kunde väldigt mycket om skådespelarpedagogiken och om textanalyser,
              men jag kunde inte mycket om Drottningholmsteatern, som jag har
              lärt känna sedan dess och som jag älskar. Jag var glad åt att
              lära mig om pilsnerfilm och om Drottningholm. Det var ingen som
              var glad över mina kunskaper, och väldigt lite har förändrats
              på denna nivå.
            </seg>
            <seg n="41773728">
              Den somaliska läkarkvinnan, som skulle kunna hjälpa somaliska
              kvinnor att inte föda för små barn och inte hamna i situationen
              att de får gå igenom spädbarnsdöd, stöter fortfarande på tusentals
              hinder på väg till läkaryrket. Och det gäller inte dem som ska
              komma in just nu. Det gäller 30 000 akademiker som redan är här
              och som är felsysselsatta eller undersysselsatta.
            </seg>
          </u>
          <note type="speaker" n="731b3b21">
            Anf. 78 Utbildningsminister THOMAS ÖSTROS (s):
          </note>
          <u who="Q3297193" xml:id="i-1c7064f0ab03d6c3-46" n="06ef5f85">
            <seg n="0da5a2a7">
              Fru talman! Jag har stor respekt för Ana Maria Nartis kunskap
              och engagemang i de här frågorna, och vi har haft många tillfällen
              att utbyta erfarenheter om detta, men jag skulle få ännu större
              respekt om det fullföljdes av en politik i det parti som du tillhör
              som visade att man gjorde bättre och större och mera insatser.
              Men så är det inte. På studiemedelssidan är det kraftiga neddragningar.
              Det är 1,8 miljarder kronor i neddragningar. På vilket sätt ger
              det ökade möjligheter för individer att få den kunskap som vi
              båda är så angelägna om att man ska få?
            </seg>
            <seg n="1d578ec6">
              Det finns brister, och det finns anledning att skärpa myndigheternas
              sätt att samarbeta med varandra. Det arbetet pågår. Det arbetet
              bereds i Regeringskansliet. Men det finns också väldigt fina framsteg,
              inte minst inom högskolans område. Från regeringens sida har vi
              stöttat utvecklingen i Malmö, Linköping och på andra ställen för
              att man ska kunna ge effektiv och fin kompletteringsutbildning
              till invandrade akademiker.
            </seg>
            <seg n="55f5d99c">
              Jag återkommer gärna till diskussion framöver med Ana Maria Narti.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="6aed3f5f">
            18 § Svar på interpellation 2003/04:493 om stärkande av patientens
            ställning i vården
          </note>
          <note type="speaker" n="516dec5a">
            Anf. 79 Socialminister LARS ENGQVIST (s):
          </note>
          <u who="Q5854875" xml:id="i-7f6d16fa5b8e11f8-0" n="30546c23" next="i-40dee6aa7348d475-0">
            <seg n="7a06985c">
              Fru talman! Kenneth Johansson har frågat mig vilka åtgärder jag
              avser att vidta för att utifrån gjorda erfarenheter och egna ambitioner
              ytterligare stärka patientens ställning i vården samt om regeringen,
              som i övriga nordiska länder, avser att presentera en särskild
              och samlad lag för patienträttigheter. Kenneth Johansson har även
              frågat mig vad jag avser att göra med anledning av den åberopade
              handlingsplanen och EU-kommissionens uppmaning till medlemsländerna
              att stärka patientens ställning.
            </seg>
          </u>
          <note n="601b1310">
            De ändringar i lagstiftningen som infördes 1999 som ett resultat
            av regeringens förslag i propositionerna Patientens ställning
            (prop. 1997/98:189) och Stärkt patientinflytande (prop. 1998/99:4)
            har väsentligt stärkt patienternas inflytande och delaktighet
            i hälso- och sjukvården, även om dessa bestämmelser inte har sammanförts
            i en särskild patientlag.
          </note>
          <u who="Q5854875" xml:id="i-40dee6aa7348d475-0" n="30546c23" prev="i-7f6d16fa5b8e11f8-0">
            <seg n="35955172">
              Socialstyrelsen har granskat resultatet av lagändringarna och
              konstaterar att det runtom i landet finns många goda exempel på
              hur hälso- och sjukvårdens huvudmän arbetar med insatser för att
              stärka patientens ställning, till exempel i form av förbättrad
              information till allmänheten, utbildning av personal och genom
              satsningar på speciella projekt och arbetsgrupper med syfte att
              stärka patientens ställning. Socialstyrelsen påpekar dock att
              det behövs ytterligare insatser från landstingens och hälso- och
              sjukvårdsansvarigas sida innan lagstiftningen och de bakomliggande
              målen och intentionerna har uppfyllts till fullo.
            </seg>
            <seg n="79b9fb4f">
              Problemen med att införa legala rättigheter på hälso- och sjukvårdsområdet
              är betydande och bör inte underskattas när man överväger för-
              och nackdelar med olika lagstiftningstekniska lösningar.
            </seg>
            <seg n="e093f48f">
              Hälso- och sjukvårdsförmåner låter sig inte preciseras lika enkelt
              i lag som till exempel ekonomiska förmåner. Det är även svårt
              att utforma adekvata sanktioner som är till nytta för den enskilde
              patienten.
            </seg>
            <seg n="8ddf3dd2">
              Jag vill framhålla att det finns andra vägar att stärka patientens
              ställning än genom lagstiftning. Ett exempel är det fria vårdval
              som införts i hela landet som ett resultat av 1999 års Dagmaröverenskommelse
              och därav följande valfrihetsrekommendation från Landstingsförbundet.
              Detta är något som jag menar markant stärker patienternas ställning
              genom möjligheten att välja var man vill söka vård. Ett annat
              exempel är den överenskommelse om besöksgaranti som staten och
              Landstingsförbundet träffat. Denna garanti stärker patienternas
              ställning genom tydliga regler för hur lång den maximala väntetiden
              till besök får vara.
            </seg>
            <seg n="e6b6561e">
              Utöver detta har det under de senaste åren avsatts betydande
              medel, till exempel genom de så kallade Dagmaröverenskommelserna,
              till lokalt utvecklingsarbete i landstingen med syfte att stärka
              patientens ställning i vården. Det pågår således ett omfattande
              arbete för att stärka patientens ställning även på andra sätt
              än genom lagstiftning. Detta är nog så viktigt att uppmärksamma.
            </seg>
            <seg n="66d82e9a">
              Vad gäller frågan om EU-kommissionens uppmaning till medlemsländerna
              att stärka patientens ställning så är situationen den att rådet
              uppmanat kommissionen att tillsammans med medlemsstaterna genom
              de relevanta nationella och europeiska behöriga myndigheterna
              undersöka möjligheten att inrätta ett europeiskt läkemedelsinformationssystem
              för patienter och hälso- och sjukvårdspersonal.
            </seg>
            <seg n="a2e61562">
              För Sveriges del är det främst Läkemedelsverket som arbetar med
              dessa frågor tillsammans med experter från kommissionen och med
              den europeiska läkemedelsmyndigheten i London. Nationellt samarbetar
              Läkemedelsverket, Socialstyrelsen och Statens beredning för medicinsk
              utvärdering (SBU) vad gäller värdering av läkemedel och behandlingsrekommendationer.
              Arbetet med detta pågår således, och jag har inte nu för avsikt
              att vidta några ytterligare åtgärder.
            </seg>
          </u>
          <note type="speaker" n="00fa4f82">
            Anf. 80 KENNETH JOHANSSON (c):
          </note>
          <u who="Q5886752" xml:id="i-8d89108f7f725ed4-0" n="cc756a03">
            <seg n="c8ce3ed3">
              Fru talman! Jag börjar med att tacka för svaret. Men egentligen
              var det inte något svar direkt på mina frågor. Men jag hoppas
              att socialministern lyssnar och svarar på mina frågor i den debatt
              som vi nu ska ha. Det brukar bli en konstruktiv diskussion när
              vi för den här från talarstolen.
            </seg>
            <seg n="503fed24">
              Varje människa strävar efter frihet att kunna forma sitt eget
              liv, och en välinformerad och delaktig patient ger säkrare vård
              och bättre resultat. Och jag är övertygad om att framtidens patient
              kommer att ställa högre krav på tillgänglighet och på kvalitet.
              Framtidens patient kommer att ha mer kunskaper och vara bättre
              informerad, följa vårdutbud, forskningsrön och mediciner via Internet
              och ha ett helt annat valfrihetstänk än det traditionella.
            </seg>
            <seg n="4e94600a">
              Den här utvecklingen tycker jag är positiv och bör bejakas. Det
              handlar om ett samspel mellan patient och vårdgivare för att vården
              ska få det förtroende den bör ha och för att patienten ska få
              ett rimligt inflytande.
            </seg>
            <seg n="d7ee117d">
              Den 1 januari 1999 fick vi en del lagändringar som tog små men
              viktiga steg för att stärka patientens ställning. Från Centerpartiet
              hade vi, och har, högre ambitioner. Vi föreslog då, och har enträget
              fortsatt att kräva, bland annat en nationell vårdgaranti och att
              alla ska ha rätt till en kompletterande bedömning, en så kallad
              second opinion .
            </seg>
            <seg n="d74890fe">
              Jag skulle vilja fråga socialministern vad dagsbeskedet är när
              det gäller vårdgarantin. Är det mandatperioden som gäller, eller
              är det som jag läste att man tillsätter utredare på Landstingsförbundet
              och ska ha förslagen klara 2007? Det är en konkret fråga.
            </seg>
            <seg n="b870c985">
              När det gäller en second opinion fick regeringen redan när frågan
              behandlades här i riksdagen i uppdrag att utvärdera detta och
              se hur det fungerar och om möjligt utvidga det och gå vidare.
              Hur ser ministern på det i dag?
            </seg>
            <seg n="34a3a23e">
              Jag håller med om att det finns många goda exempel på vad sjukvårdshuvudmän
              har gjort för att stärka patientens ställning. Men Socialstyrelsen
              har också varit mycket tydlig när det gäller att det behövs så
              mycket mer.
            </seg>
            <seg n="333bd295">
              Vilka är då hindren? Jag ska vara väldigt konkret. Det handlar
              om okunskap om hur lagstiftningen ska tillämpas och tolkas, tidspress
              vid läkarbesök och ojämlika villkor i fråga om tillgång till information.
              Och det är främst invandrargrupper och funktionshindrade som pekas
              ut där problemen är störst. Det handlar om brister i kommunikativ
              förmåga, brister i uppföljning, och det har också styrkts ur brukarsynpunkt.
              Där tycker jag att ministern kan vara tydligare när det gäller
              min första fråga: Vad ämnar man konkret att göra för att förbättra
              patientens ställning?
            </seg>
            <seg n="ba35aab5">
              Dessutom vill jag fråga: Avser regeringen att presentera en särskild
              och samlad lag för patienträttigheter? Det är en konkret fråga
              som kan besvaras med ja eller nej. Övriga nordiska länder har
              det, och erfarenheterna är positiva. Lagstiftningen blir tillgängligare
              och överskådligare. Instämmer socialministern i att man ska ha
              en samlad och särskild lag för patienträttigheter?
            </seg>
            <seg n="32ed3951">
              Jag har en avslutande fråga. Har ministern inte någon egen uppfattning
              om EU-kommissionens uppmaning till medlemsländerna att stärka
              patientens ställning, och i så fall, vad är den uppfattningen?
            </seg>
          </u>
          <note type="speaker" n="d77beed8">
            Anf. 81 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-0" n="321024b7">
            <seg n="c57a2782">
              Fru talman! Det var när jag läste socialministerns svar som jag
              blev intresserad av just de andra vägarna än att genom lagstiftning
              stärka patientens ställning. Det är i och för sig trist att det
              ska behövas lagstiftning för att stärka något så självklart som
              att sjukvården ska fungera så att patienten sätts i centrum. Men
              uppenbarligen är det så.
            </seg>
            <seg n="b08c22bd">
              Jag tänkte nu uppehålla mig vid de andra vägarna. Det är det
              fria vårdvalet. Tycker socialministern verkligen att det fria
              vårdvalet har fungerat och fungerar med tanke på hur köerna växer
              runtom i landet i de olika landstingen och med tanke på de brister
              som finns? Jag är nog av den uppfattningen att det fria vårdvalet
              inte är utformat på det sättet att det stärker patientens ställning
              något nämnvärt.
            </seg>
            <seg n="ef1a6afa">
              Sedan har jag en fråga som gäller det som Kenneth Johansson också
              var inne på, nämligen vårdgarantin. Socialministern har här år
              efter år lovat att en vårdgaranti ska införas efter överenskommelse
              med landstinget. Senast för två månader sedan, tror jag, sades
              det här i kammaren att en vårdgaranti skulle införas från och
              med 2005. Hittills har vi inte sett den. Hittills lyser den med
              sin frånvaro. Och jag har hävdat och hävdar fortfarande att det
              ännu inte ens har blivit en tummetott. Men det kanske kommer.
              Nu är det senaste budet 2007. Men socialministern har trots allt
              lovat att vi ska ha den från 2005.
            </seg>
            <seg n="50aff2ae">
              Beträffande lokalt utvecklingsarbete i landstingen för att stärka
              patientens ställning i vården pågår det mycket arbete, men det
              görs också prioriteringslistor där man talar om vilka sjukdomar
              och besvär som offentlig sjukvård inte längre ska syssla med.
              Jag tycker inte att detta är att stärka patientens ställning i
              vården, och jag skulle önska att socialministern berörde just
              dessa listor ytterligare lite grann.
            </seg>
          </u>
          <note type="speaker" n="b8a98f5b">
            Anf. 82 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-47" n="30546c23">
            <seg n="42f03d2f">
              Fru talman! Det är alldeles uppenbart när man har lyssnat på
              båda inläggen att vi behöver klara ut vad vi egentligen talar
              om. En frågeställning som jag har uppfattat att Kenneth Johansson
              faktiskt är intresserad av är hur mycket av patientens rättigheter
              som ska lagfästas och hur mycket som ska vara processbart rent
              juridiskt. Den andra problematiken handlar naturligtvis om det
              som är det viktigaste för patienten, nämligen hur den faktiska
              tillgängligheten är. Vilken vård får jag som patient? Det är viktigt
              att man håller isär dem. Det finns nämligen ingenting som pekar
              på att de länder som har försökt att hitta en lagreglerad rättighet
              kan erbjuda en faktiskt bättre tillgänglighet. Däremot kan man
              processa om misslyckandena. Och det kan vara en tröst för den
              som möter främlingskap i vården att man efteråt kan få rätt enligt
              lag.
            </seg>
            <seg n="97512296">
              Vad vi är intresserade av att diskutera är att erbjuda patienten
              faktisk tillgänglighet till en god vård på lika villkor. Då är
              frågan: Hur mycket ska lagregleras, och hur mycket ska man bygga
              på en skyldighetslagstiftning gentemot vårdgivarna?
            </seg>
            <seg n="559264ed">
              Jag ska börja med vårdgarantin. Det som sagts här i de båda tilläggen
              men också i ett otal inlägg i debatten om vårdgarantin grundas
              på politisk propaganda utan sans. Sanningen om vårdgarantin och
              de löften regeringen har givit är följande: År 2002 bestämde sig
              Landstingsförbundet enhälligt för att arbeta för införandet av
              en behandlingsgaranti. Efter det förklarade regeringen: Detta
              kommer vi att stödja. När det socialdemokratiska partiet gick
              till val 2002 skrev man in i sina vallöften att under mandatperioden
              som, såvitt jag förstår, tar slut valdagen 2006 ska det införas
              en nationell behandlingsgaranti. Man hänvisade till det beslut
              som Landstingsförbundet har fattat.
            </seg>
            <seg n="677e4314">
              Vi var alldeles övertygade om att vägen ska gå över förhandlingar
              med detta landstingsförbund som självt bestämt sig för att arbeta
              för det här. Vi var överens om att vi ska diskutera vad som krävs
              av staten när det gäller ytterligare medel till sjukvårdssektorn
              för att garantera en sådan här vårdgaranti.
            </seg>
            <seg n="3777cd7c">
              Vi var överens och tecknade också en överenskommelse med Landstingsförbundet
              på hösten 2002 om att vi gemensamt ska verka för införandet av
              vårdgarantin. Vi kom överens om att det inte kommer att vara möjligt
              år 2003 men hade lite olika uppfattningar om när det skulle vara
              möjligt att genomföra vårdgarantin.
            </seg>
            <seg n="c72096fb">
              Det förs nu diskussioner med Landstingsförbundet om införandet
              av vårdgarantin. Det har avsatts medel, tillräckligt för att kunna
              genomföra den detta enligt bedömningar som regeringen och Landstingsförbundet
              gjort under de här diskussionerna i vintras och i våras.
            </seg>
            <seg n="8270cf4a">
              Nu förs det diskussioner med Landstingsförbundet, som vi hoppas
              ska vara klara tills vi i höst presenterar budgetpropositionen,
              om vilket datum en behandlingsgaranti ska införas.
            </seg>
            <seg n="e69fb7af">
              Beträffande missuppfattningarna och den politiska propagandan:
              Det är inte socialministern personligen som lovar en vårdgaranti,
              utan det är det socialdemokratiska partiet, den socialdemokratiska
              regeringen och Landstingsförbundet som gemensamt har bestämt sig
              för att verka för införandet av vårdgarantin under mandatperioden.
              Det är jag glad över, och jag hoppas på att också kunna vara med
              om att fatta det här beslutet.
            </seg>
            <seg n="f383bf57">
              Vidare: Vi har aldrig sagt att det här ska införas nästa år eller
              liknande, utan vi har hela tiden hållit fast vid att det kommer
              att införas under mandatperioden, och vi har försökt att göra
              en bedömning av när vi tror att det är möjligt att genomföra detta.
            </seg>
            <seg n="251009fb">
              Jag tror att det är bättre att faktiskt hålla sig till en riktig
              verklighetsbeskrivning gentemot väljarna och gentemot dem som
              är intresserade av detta. Vi har nu ett fantastiskt läge. Det
              finns nämligen en politisk uppslutning bakom idén om att ha en
              behandlingsgaranti som utvecklas av sjukvårdshuvudmännen för att
              försäkra patienterna om att man får vård inom rimlig tid. Det
              ska vi vara stolta över. Vi behöver inte ständigt missförstå varandra.
            </seg>
            <seg n="5f72bc17">
              Här finns det alltså ett löfte från regeringen, numera också
              förankrat hos samarbetspartierna, om att man ska använda mandatperioden
              för att genomföra det här. Det kommer att genomföras. Diskussioner
              är på gång, och vi kommer att få se att innan väljarna går till
              val igen finns det en fungerande behandlingsgaranti.
            </seg>
          </u>
          <note type="speaker" n="2195d835">
            Anf. 83 KENNETH JOHANSSON (c):
          </note>
          <u who="Q5886752" xml:id="i-8d89108f7f725ed4-1" n="cc756a03">
            <seg n="577dc23d">
              Fru talman! Socialministern väljer att ta upp enbart ett delområde,
              nämligen den nationella vårdgarantin. I den delen är beskedet
              återigen för vilken gång i ordningen vet jag inte att det hela
              nu är på väg, att nu kommer det. Det återstår att se. Upp till
              bevis!
            </seg>
            <seg n="8e7e4452">
              I alla övriga delar uppmanar jag socialministern att ta del av
              Socialstyrelsens hälso- och sjukvårdsrapport från 2001 och det
              uppföljningsmaterial som gjorts i det sammanhanget. Man pekar
              där på att väldigt mycket återstår att göra när det gäller att
              stärka patientens ställning.
            </seg>
            <seg n="77e85de5">
              Alla de här delarna styrker vad jag inledningsvis sade om att
              det måste sättas in mycket mer av åtgärder för att förbättra patientinformationen
              och patientens ställning och delaktighet detta för att komma till
              rätta med problemen med bristande kunskaper i tillämpning och
              tolkning, förbättrad patientinformation, kommunikativ förmåga
              och uppföljning. Det gäller även att bättre tydliggöra de positiva
              effekter på patientsäkerhet och vård- och behandlingsresultat
              som ökad delaktighet ger.
            </seg>
            <seg n="82a0aff8">
              Andra områden som är viktiga är egenvården, som ju ger ökad konsumentmakt,
              och bemötandefrågor. Också där brister det högst avsevärt på sina
              håll. Vi i Centerpartiet driver år efter år detta med att bättre
              få in bemötandefrågorna i förvaltningslagen återigen konkreta
              förslag som det vore intressant att få kommenterade.
            </seg>
            <seg n="908cfaab">
              När det gäller second opinion och detta med en utvidgning liksom
              den utvärdering som skulle göras fick jag inget svar. Jag upprepar:
              Är socialministern beredd att utvidga den andra bedömningen, detta
              med second opinion ?
            </seg>
            <seg n="3407cbf1">
              När det gäller en samlad lagstiftning om patienträttigheter,
              något som jag menar att det är dags att pröva, behöver det inte
              vara nya lagar. I stället samlar man lagarna.
            </seg>
            <seg n="bdff4a6e">
              Så här skriver Socialstyrelsen i sin rapport: Från ett svenskt
              perspektiv kan man konstatera att Sverige numera är det enda landet
              i Norden som inte har en särskild lag om patienträttigheter. Det
              betyder att problemet kvarstår, det vill säga att de bestämmelser
              som har betydelse för patientens ställning i vården är utspridda
              på flera lagar. Lagstiftningen är otillgänglig och svåröverskådlig
              såväl för patienter och vårdpersonal som för allmänheten. Erfarenheterna
              tyder på att det finns ett pedagogiskt värde i att samla alla
              bestämmelser i en särskild patientlag även om ambitionen inte
              är att tillförsäkra patienten några nya förmåner eller rättigheter.
            </seg>
            <seg n="046644e1">
              Är alltså ministern och regeringen intresserade av att liksom
              övriga nordiska länder samla, till en början befintliga, lagar
              i en gemensam lagstiftning om patienträttigheter? Argumenten för
              detta har jag tidigare redovisat.
            </seg>
            <seg n="e0010668">
              Slutligen gäller det återigen EU-kommissionens handlingsplan.
              Denna presenterades den 1 juli 2003 för att bland annat stärka
              patienters möjligheter att ta del av information och påverka politiska
              beslut. Är några åtgärder på gång? Att det diskuteras inom läkemedelsverk
              och andra berörda myndigheter må vara. Det är ändå regeringen
              och socialministern som torde ha ansvaret för att lägga fram konkreta
              förslag. Lite intresse kring det hade jag önskat att socialministern
              skulle visa.
            </seg>
          </u>
          <note type="speaker" n="49041f4d">
            Anf. 84 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-1" n="321024b7">
            <seg n="9fc39af6">
              Fru talman! Det var intressant att höra socialministerns svar
              om vårdgarantin, som jag uppehöll mig kring. Socialministern säger
              att det inte är hans ansvar utan att det är regeringens ansvar.
              Det är möjligt att detta är ett kollektivt ansvar. Men det är
              ändå så att socialministern är regeringens språkrör. Dessutom
              uppfattar jag hela tiden när vi diskuterar sjukvårdsfrågor att
              socialministern ena stunden har en stor förmåga att hänvisa till
              andra som har ansvaret i frågorna. Oftast är det landstingen som
              har ansvaret. Ja, det är riktigt att de har ansvar till exempel
              för införandet av en vårdgaranti. Men trots allt är det socialministern
              som har huvudansvaret och som har möjlighet att stärka patientens
              ställning genom att säga: Vi är för en vårdgaranti.
            </seg>
            <seg n="a764ef12">
              Nu talas det om före mandatperiodens slut. Men om vårdgarantin
              ska testas och kunna vara något som Socialdemokraterna går till
              val på borde den rimligtvis införas 2005. Annars har ju socialministern
              ingenting att visa upp för väljarna i det kommande valet. Men
              så ser, såvitt jag förstår, tidsplaneringen inte ut. Jag noterar
              inte detta någonstans, så vi får väl se vad som händer i den här
              frågan.
            </seg>
          </u>
          <note type="speaker" n="0d84c04d">
            Anf. 85 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-48" n="30546c23">
            <seg n="190ad670">
              Fru talman! Jag har inte sagt att det inte var mitt ansvar. Du
              kan väl åtminstone lyssna på vad jag säger. Jag säger att det
              inte är ett privat löfte från socialministern, utan det är ett
              löfte från Landstingsförbundet i dess helhet, från det socialdemokratiska
              partiet, från regeringen och från samarbetspartierna. Jag påpekar
              detta därför att vårdgarantin kommer att bli verklighet även om
              socialministern heter någonting annat än Lars Engqvist och så
              länge det är en socialdemokratisk regering. Det är vad jag försöker
              säga.
            </seg>
            <seg n="b335af32">
              Jag försökte bara skildra hur diskussionerna har varit. Ta de
              diskussionerna på allvar! Lyssna på folket hos Landstingsförbundet
              och ta reda på vad det är för diskussioner som pågår! Ta reda
              på vad det är för utvärderingar och beräkningar som pågår, och
              du kommer att se att det faktiskt förs en mycket seriös debatt
              om att införa en fungerande behandlingsgaranti.
            </seg>
            <seg n="b9e98f05">
              Men detta är bara den ena sidan, nämligen hur man ska se till
              att få en fungerande tillgänglighet. Den andra sidan, som Kenneth
              Johansson tog upp, är frågan om lagstiftningen. Jag ber om ursäkt
              för att jag inte gav svar om det första gången.
            </seg>
            <seg n="e0a24a7c">
              Jag kan mycket väl, och det har vi diskuterat, tänka mig att
              man samlar den lagstiftning som finns, kanske förbättrad på någon
              punkt, i en samlad lag. Men det förbättrar i sig inte patientens
              ställning. Det gör det möjligtvis lättare, precis som Socialstyrelsen
              påpekat, för den enskilde patienten och för alla medborgare att
              ta reda på hur det ser ut. Däremot är jag inte beredd, i alla
              fall inte utan mycket noggranna funderingar, på att lagstadga
              om den faktiska rättigheten. Det blir en komplicerad lagstiftning
              som inte säkert leder till förbättringar. Jag tror att det är
              klokt att bygga sjukvårdssystemet i huvudsak på tydliga anvisningar
              om sjukvårdshuvudmännens skyldigheter. Där tror jag att Kenneth
              Johansson och jag i grunden är överens.
            </seg>
            <seg n="a6acbbbd">
              Jag ska bara återge vad som skrevs i propositionen om patientens
              rättigheter. Det är en ganska bra formulering, som jag tror att
              Centerpartiet delar. Det står följande: Det demokratiska inflytandet
              i hälso- och sjukvården utövas i vårt system till stor del av
              kommunala och politiska församlingar. Det måste vara möjligt för
              sjukvårdshuvudmännen att planera för och utforma hälso- och sjukvården
              på sådant sätt att det svarar mot befolkningens behov och önskemål
              inom ramen för tillgängliga resurser. Och så står det: En rättighetslagstiftning
              innebär emellertid att det ytterst är domstolarna som bedömer
              olika vårdbehov, avgör om åtgärder blir riktigt utförda och väger
              behov i förhållande till nytta och resursutnyttjande och sliter
              tvister inom hälso- och sjukvården.
            </seg>
            <seg n="5af77a4b">
              Vi vill naturligtvis inte ha ett system där vi överlåter det
              till domstolarna. Vi vill ha tydlighet i vad man kan förvänta
              sig som patient av sjukvårdssystemet. Det är det jag menar är
              den grundläggande rätten för patienten. Men vi vill gärna samla
              de rättigheter som vi har beskrivit i lagstiftningen och göra
              dem tillgängliga på ett annat sätt än vad som gäller i dag. Däremot
              är jag tveksam till att gå över till ett rättighetsbaserat sjukvårdssystem.
            </seg>
            <seg n="ff0f0ec8">
              Sedan stod det redan i det lagförslag som fanns om rätten för
              patienten att i vissa fall få en second opinion . Det här betyder
              att vi redan en gång beslutat om det, det vill säga att sjukvårdshuvudmännen
              har en skyldighet att erbjuda patienten en second opinion vid
              svåra fall. Det finns ganska klart preciserat. När jag som patient
              tvekar om huruvida diagnosen är rätt och är tveksam om min faktiska
              sjukdom ska jag ha rätt, när de gäller allvarliga sjukdomar, att
              kräva en second opinion utförd någon annanstans i sjukvårdssystemet.
            </seg>
            <seg n="694553e2">
              När det sedan gäller kommissionen kan det vara lite övermaga
              att säga det, men kommissionens rekommendationer i huvudsak handlar
              om behovet i ett antal länder som ligger långt efter vad gäller
              patientinformation. Vi konstaterar att de rekommendationer som
              kommissionen riktade till medlemsstaterna har vi i huvudsak fångat
              upp i det system som vi har. Men vi kan bli bättre, och det är
              det arbete som pågår hos Läkemedelsverket.
            </seg>
            <seg n="f3faa56d">
              Jag ska bara kort hänvisa till exempelvis den läkemedelsguide
              som Läkemedelsverket sprider för att ge patienten en bättre information
              och bättre möjligheter att hävda sina intressen gentemot sjukvården.
            </seg>
          </u>
          <note type="speaker" n="00c38d95">
            Anf. 86 KENNETH JOHANSSON (c):
          </note>
          <u who="Q5886752" xml:id="i-8d89108f7f725ed4-2" n="cc756a03">
            <seg n="d809c8e0">
              Fru talman! Nu blev det ett mera konkret svar, och det tackar
              jag för. Det var det jag var ute efter.
            </seg>
            <seg n="86921fa5">
              Jag ställde den här interpellationen till socialministern för
              att peka på det stora värdet av en delaktig och välinformerad
              patient. Jag sade också inledningsvis att det har gjorts en del
              för att förbättra situationen, men mycket återstår. Jag har redovisat
              en rad konkreta förslag, delvis egna, delvis hämtade från Socialstyrelsens
              underlagsrapport. Jag hoppas, utgår från och vädjar att socialministern
              och hans medarbetare följer upp det på ett tydligare sätt än hittills,
              så att vi kan förbättra situationen. Jag tror att det finns en
              vilja att göra det om man sätter lite fart på det jobbet.
            </seg>
            <seg n="b7db165b">
              Vi har också diskuterat möjligheten till en utvidgad second opinion
              , och nu fick jag svar. Men det beslut som togs handlade om en
              andra bedömning i vissa fall. Det som Centerpartiet hela tiden
              har drivit, och där skiljer vi oss åt, är att i princip alla ska
              ha den möjligheten. Det är en utvidgning, och det kan finnas risk
              för att det blir kostnadskrävande, men att utvärdera möjligheten
              att göra en sådan utvidgning är ett konkret förslag som vi lägger.
              Det skulle betyda mycket i enskilda fall.
            </seg>
            <seg n="9ec0516e">
              Vi har samma syn när det gäller en samlad och tillgänglig lagstiftning.
              Det uppfattade jag nu. Det var bra att få ett positivt besked
              på att det kan finnas en öppning för att vi ska göra det övriga
              nordiska länder redan har gjort, nämligen att till en början samla
              de befintliga och se på möjligheten till utvidgning. Det tycker
              jag vi kan enas om direkt.
            </seg>
            <seg n="33e09ae4">
              Till slut fick vi en kommentar till EU-kommissionens handlingsplan.
              Det är utmärkt om det är så att vi ligger i framkant. Den redovisningen
              ska jag ta del av efter debatten.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="2ad3ee01">
            19 § Svar på interpellation 2003/04:503 om åtgärder mot ålderism
          </note>
          <note type="speaker" n="1971c60d">
            Anf. 87 Socialminister LARS ENGQVIST (s):
          </note>
          <u who="Q5854875" xml:id="i-7f6d16fa5b8e11f8-1" n="30546c23" next="i-40dee6aa7348d475-1">
            <seg n="69968352">
              Fru talman! Sven Brus har frågat mig på vilket sätt jag vill
              motverka en tilltagande negativ ålderism i samhället och när jag
              avser att lämna ett förslag om förbud mot diskriminering på grund
              av ålder.
            </seg>
            <seg n="fa97c3f2">
              Den parlamentariska äldreberedningen Senior 2005 redovisar i
              sitt slutbetänkande Äldrepolitik för framtiden 100 steg till trygghet
              och utveckling med en åldrande befolkning (SOU 2003:91) ett omfattande
              material som berör ålder, åldrande och äldre. Beredningen har
              också lagt sju förslag som syftar till att synliggöra och bekämpa
              negativ särbehandling på grund av hög ålder. Betänkandet remissbehandlas
              för närvarande, och remisstiden går ut den 30 september 2004.
              Remissvaren kommer tillsammans med betänkandet att ligga till
              grund för regeringens vidare ställningstaganden.
            </seg>
          </u>
          <note n="a7c4f4ab">
            En grundläggande princip i den svenska rättsordningen är alla
            människors lika värde. I regeringsformens 1 kap. 2 § anges sedan
            den 1 januari 2003 att det allmänna ska motverka diskriminering
            av människor på grund av ålder förutom andra diskrimineringsgrunder
            som kön, hudfärg, nationellt och etniskt ursprung, funktionshinder
            och sexuell läggning. Som motivering till att ålder togs med i
            denna paragraf angav regeringen att den ville markera ett krav
            på att det allmänna ska verka mot diskriminering av äldre.
          </note>
          <note n="469eb263">
            Regeringen tillkallade i januari 2002 en parlamentarisk kommitté,
            Diskrimineringskommittén, som bland annat har i uppdrag att överväga
            en gemensam lagstiftning mot diskriminering som omfattar alla
            eller flertalet diskrimineringsgrunder och samhällsområden. I
            uppdraget ingår att lämna förslag till hur bestämmelserna om förbud
            mot åldersdiskriminering i EG:s direktiv om likabehandling i arbetslivet
            ska genomföras i Sverige. Direktivet ska när det gäller diskrimineringsgrunden
            ålder vara genomfört i nationell rätt senast den 2 december 2006.
          </note>
          <u who="Q5854875" xml:id="i-40dee6aa7348d475-1" n="30546c23" prev="i-7f6d16fa5b8e11f8-1">
            <seg n="5948f56d">
              När det gäller diskriminering på grund av ålder har kommittén
              i uppdrag att kartlägga i vilken utsträckning det finns behov
              av att införa sådan lagstiftning på andra områden än de som täcks
              av direktivet om likabehandling i arbetslivet. Kommittén ska redovisa
              sitt uppdrag till regeringen senast den 1 juli 2005.
            </seg>
            <seg n="bc3c8acb">
              När det gäller EG:s direktiv om likabehandling i arbetslivet
              och förbud mot diskriminering på grund av ålder är det viktigt
              att observera att det inte enbart gäller äldre personer utan omfattar
              både hög och låg ålder. Direktivet ger ålder en vidare mening
              och omfattar både äldre och yngre personer.
            </seg>
          </u>
          <note type="speaker" n="01c350ed">
            Anf. 88 SVEN BRUS (kd):
          </note>
          <u who="Q5588504" xml:id="i-e05b3214ef441ce0-0" n="29599bb6">
            <seg n="d3c48a91">
              Fru talman! Jag vill tacka för svaret. När statsrådet och jag
              träffades för ungefär ett halvår sedan var det just för att överlämna
              slutbetänkandet från Senior 2005. Där har vi på drygt på 1 800
              sidor tecknat en bild av ett samhälle som på mycket viktiga punkter
              kommer att vara annorlunda än det samhälle vi har i dag. Det beredningen
              säger, enigt över partigränserna, är att det finns skäl att känna
              en allvarlig oro över hur väl förberett Sverige verkligen är för
              att möta de demografiska förändringar som vi redan är inne i och
              som kommer att accelerera.
            </seg>
            <seg n="28ba3d25">
              Beredningen tar upp förändringens påverkan på snart sagt alla
              sektorer i samhället, men nu handlar det om det som vi ibland
              kallar för ålderism. Man kan fundera på vad det uttrycket står
              för, men en uttolkning skulle kunna vara att ålderism är stereotyp
              av föreställningar eller diskriminering som utgår från ålder.
              Så brukar man definiera begreppet. Att motverka den här negativa
              ålderismen handlar om att se över regelverk och lagstiftning men
              också allas våra attityder. Inte minst gäller det språkbruket,
              även i offentliga texter.
            </seg>
            <seg n="feb5125f">
              Beredningen har bland sina hundra förslag bett Regeringskansliet
              att se över hur man uttrycker sig för att bara ta ett exempel.
              Från att ena dagen vara arbetsför kan man nästa dag i officiella
              texter se sig vara förvandlad till en försörjningsbörda. Visst
              påverkar orden vårt tänkande.
            </seg>
            <seg n="0b761974">
              I min interpellation har jag ställt frågor. Den första är på
              vilket sätt regeringen vill motverka en tilltagande negativ ålderism
              i samhället. Den andra gäller diskrimineringslagstiftningen.
            </seg>
            <seg n="ca1606bb">
              Först har jag en liten undran innan jag kommer in på lagstiftningen:
              Hur ser statsrådet på ålderism i en mera övergripande mening?
            </seg>
            <seg n="4285f263">
              Det är ganska uppenbart att vi har ett samhälle som präglas av
              ungdomskultur. Exemplen skulle kunna hämtas från många olika områden.
              Det gäller inte minst mediebilden av äldre. Äldre får knappast
              någon medieuppmärksamhet över huvud taget, och när det sker uppträder
              äldre i två skepnader. Den ena skepnaden är som den drabbade,
              kanske främst som offer för skandaler i vården och så vidare.
              Alternativet kan vara att man återfinns i kategorin Titta vad
              jag kan, trots min ålder. Det kan handla om att springa maraton
              eller något annat krävande. De två skepnaderna är alltså drabbad
              eller duktig.
            </seg>
            <seg n="86ea1d0f">
              Den negativa ålderismen drabbar enskilda människor, och den innebär
              ett resursslöseri i samhällsliv och arbetsliv. Och för att vara
              lite personlig: Både statsrådet och jag tillhör de privilegierade
              människor som är efterfrågade i olika sammanhang. Våra almanackor
              är ganska välfyllda. Det måste innebära att det finns andra som
              tycker att vi har något att bidra med. Men för oss båda tickar
              klockan mot en magisk punkt, pensioneringspunkten, där vi sorteras
              in bland de före detta, bland de pensionerade.
            </seg>
            <seg n="02e87c70">
              Så är attityderna inom snart sagt alla sektorer i samhället.
              Vi behöver bara räkna antalet ledamöter över 65 år i den här kammaren.
              Det förhållandet återspeglar långt ifrån situationen i samhället
              i övrigt.
            </seg>
            <seg n="e79d45de">
              När vi lämnade över vårt betänkande i december förra året sade
              jag vid kaffebordet att det skulle fungera som en karta på statsrådets
              och hela regeringens bord, en karta att orientera efter in i ett
              i långa stycken annat Sverige än dagens.
            </seg>
            <seg n="bed2922a">
              Jag undrar: Delar Lars Engqvist min oro för effekterna av en
              negativ ålderism i samhället? Och vad kan vi i så fall göra för
              att motverka den utvecklingen? Vi kan göra det genom attitydbildning
              och också genom lagstiftning. Lagstiftningen ska jag be att få
              återkomma till i mitt nästa inlägg.
            </seg>
          </u>
          <note type="speaker" n="480138d2">
            Anf. 89 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-49" n="321024b7">
            <seg n="22e4c972">
              Fru talman! Jag håller med ministern om att all diskriminering
              är lika oacceptabel, och det gäller naturligtvis också åldersdiskriminering.
              Det är ett viktigt ämne som vi ska diskutera här i dag. Jag tror
              att det behövs en uppvärdering av de äldres roll i samhället.
            </seg>
            <seg n="01f6f5fa">
              Från Centerpartiets sida har vi alltid varit noga med att lyfta
              fram betydelsen av de äldres kompetens och deras vilja att vara
              aktiva och bidra till samhällslivet. Med ett högre genomsnitt
              i levnadsålder är det naturligt att fler människor vill arbeta
              även efter pensionsåldern.
            </seg>
            <seg n="116ab6dd">
              En ökad delaktighet av äldre i arbetslivet bidrar också till
              en minskad ålderssegregering, och naturligtvis ökar det också
              livskvaliteten för de äldre som väljer att fortsätta att arbeta
              efter pensionsåldern.
            </seg>
            <seg n="9ba084fd">
              Men hur ser det då ut i Sverige? Uppmuntrar vi äldre till delaktighet
              i arbetslivet? På rekryteringssajterna Jobline och Monsters i
              Europa ställdes frågan: Tycker du att det förekommer åldersdiskriminering
              på ditt arbete?
            </seg>
            <seg n="8859a162">
              I Sverige ansåg 64 % av de svarande att åldern definitivt är
              av betydelse vid exempelvis nyrekrytering. I Danmark blev svaren
              annorlunda. Där tillmätte man inte åldern samma betydelse. Bara
              38 % ansåg att åldern hade någon betydelse över huvud taget vid
              nyrekrytering.
            </seg>
            <seg n="a0aa6f8c">
              I Sverige talas det alltmer om att alltfler människor skulle
              behöva arbeta längre för att vi ska kunna bevara vår välfärd.
              Det har talats om att vi borde arbeta till 79 års ålder. Därför
              är det bekymmersamt att det finns en så omfattande åldersdiskriminering
              inom arbetslivet.
            </seg>
            <seg n="ed1d7e4f">
              Ministern hänvisar i sitt svar till remissbehandlingen av betänkandet
              Äldrepolitik för framtiden och Diskrimineringskommitténs arbete,
              och han är inte beredd att ta ställning nu. Jag tror ändå att
              det finns ett område där det skulle vara intressant att höra ministerns
              uppfattning.
            </seg>
            <seg n="0e167b01">
              Regeringen har lagt fram förslag om en höjning av åldersgränsen
              till 70 år för läkares och sjukgymnasters rätt till offentlig
              ersättning. Det tycker vi är ett steg i rätt riktning. Men mot
              bakgrund av den stora brist på läkare och sjukgymnaster som råder
              i dag undrar jag: Varför just 70 år? Varför inte en annan flexibilitet
              när det gäller ålder?
            </seg>
          </u>
          <note type="speaker" n="ac33f8ba">
            Anf. 90 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-50" n="30546c23">
            <seg n="24a254a1">
              Fru talman! Det är ofta kanske nästan alltid spännande att diskutera
              med Sven Brus. Grundläggande är att vi har samma uppfattning om
              olika problemställningar.
            </seg>
            <seg n="225171b0">
              När vi talar om ålderism vill jag dock göra ett tillägg. Problemet
              när det gäller äldre är att vi i själva verket har en kluven kultur.
              Vi i likhet med de flesta kulturer har en blandad hållning till
              de äldre. Vi möter de äldre med föreställningen att de representerar
              både visdom och skröplighet. Vi visar respekt i vissa sammanhang
              och uppenbart förakt i andra. Vi ser ålderdomen som representant
              för både prestige och lidande.
            </seg>
            <seg n="f29fcfa9">
              Det är ganska typsikt för de flesta kulturer att vi inför åldrandet
              förhåller oss kluvna. Det bör man tänka på. Väldigt många äldre
              människor som jag möter berättar hur de i allt väsentligt möts
              med respekt av sin omgivning och av samhället, medan andra äldre
              människor kan uppleva att de bara möts av bristande respekt eller
              kanske rentav ibland av förakt.
            </seg>
            <seg n="6f5468e2">
              När vi talar om attityder till äldre och det skildras mycket
              väl av Senior 2005 handlar det naturligtvis om att i större utsträckning
              vidga den attityd som handlar om respekt för erfarenhet och för
              kunskap och att möta äldre människor som fullgoda, fullvärdiga
              samhällsmedborgare.
            </seg>
            <seg n="7ad4cb2b">
              Men när vi talar om lagstiftning handlar det om att vara mycket
              precis, nämligen att se till att ålder i sig oavsett om det är
              fråga om hög eller låg ålder inte får vara ensamt utslagsgivande
              när det gäller att bedöma arbete, möjligheter att skaffa sig utbildning
              eller att delta i samhällslivet. Det måste vara den grundläggande
              strävan. Diskussionen handlar om möjligheten att införa en lagstiftning
              mot diskriminering på grund av ålder. Nu finns det en utredning
              som arbetar med detta, och den ska återkomma med sina förslag.
            </seg>
            <seg n="77fc25f9">
              Just diskussionen om läkarna är ett ganska bra exempel på detta.
              Den åldersgränsen är grundad på en rättighet. Vem som helst får
              ju syssla med sjukvård. Det finns inte någon åldersgräns för läkare
              att syssla med sin verksamhet. Det finns ingenting som säger att
              en läkare hur gammal han eller hon är inte ska kunna skriva ut
              recept till sina patienter.
            </seg>
            <seg n="935a068e">
              Vad det här handlar om är hur länge man ska ha rätt att få ersättning
              av det offentliga systemet, och i huvudsak handlar det om de som
              arbetar på den nationella listan. Där hade vi tidigare en gräns
              på 65 år. Vi har höjt den till 67 år och nu senast till 70 år.
            </seg>
            <seg n="b44ee642">
              Det är möjligt att man så småningom ska prova att inte ha någon
              gräns över huvud taget. Vi har tagit ett steg i rätt riktning.
              Men det grundar sig inte på att läkare inte har rätt att vara
              läkare, utan det grundar sig helt enkelt på att man inte har en
              evig rätt att få ta del av det offentliga ersättningssystemet.
              Det kan ju diskuteras i vilken mån detta ska uppfattas som diskriminerande
              eller inte. Men här är vi i alla fall på rätt väg. Vi har förändrat
              systemet.
            </seg>
          </u>
          <note type="speaker" n="daf68e16">
            Anf. 91 SVEN BRUS (kd):
          </note>
          <u who="Q5588504" xml:id="i-e05b3214ef441ce0-1" n="29599bb6">
            <seg n="f1cb8ecc">
              Fru talman! Socialministern och jag ser säkerligen i grunden
              rätt lika på denna problematik. Det finns kanske inte så stora
              skillnader i inställning till frågan som sådan, men det är ändå
              en viss skillnad på vad detta så småningom leder fram till. Nu
              är det ju socialministern som regerar och lägger fram de förslag
              som vi här i riksdagen ska ta ställning till. Det är där som jag
              känner att bristerna finns.
            </seg>
            <seg n="e6ee28d7">
              Vi har diskuterat dessa frågor i Äldreberedningen, och de har
              upptagit väldigt mycket av vår tid. Äldreberedningen handlar i
              stort om våra attityder till äldre, hur vi ska forma ett samhälle
              som accepterar alla människor och som visar alla människor respekt,
              precis som socialministern säger här. I de diskussionerna kommer
              man in på attityderna, som jag sade tidigare, men också på lagstiftningen.
            </seg>
            <seg n="dd16aa2b">
              I beredningen hade vi en mycket bred samsyn mellan alla partier
              när det gällde kampen mot den negativa ålderismen. I ett av våra
              100 förslag, nr 36 närmare bestämt, säger vi att en lagstiftning
              mot åldersdiskriminering bör införas i Sverige. Detta är alltså
              alla riksdagens partier överens om. Då kan man fråga sig varför
              det går så sakta med att komma framåt i den här frågan. Varför
              släpar just Sverige efter med att implementera den EU-stadga som
              antogs i Nice redan i december 2000? I den stadgan, kap. 3 artikel
              21, står det att diskriminering på grund av ålder ska vara förbjuden.
              Där sägs vidare att unionen erkänner och respekterar de äldres
              rätt att leva ett värdigt oberoende liv och delta i det kulturella
              och sociala livet.
            </seg>
            <seg n="573f22dc">
              Det är bra att det sägs i regeringsformen sedan 2003 att samhället
              ska motverka diskriminering av människor på grund av ålder. Men
              varför går det så trögt, socialministern, med den samlade lagstiftningen
              där ålder inlemmas som en av flera diskrimineringsgrunder?
            </seg>
            <seg n="69d48e2a">
              Jag har diskuterat den här frågan i kammaren vid två tillfällen
              tidigare. Första gången var i november 2001 då jag diskuterade
              den med statsrådet Mona Sahlin. Hon sade då att regeringen hade
              en hög ambitionsnivå. Till juli 2002 skulle ett utredningsförslag
              presenteras. Därefter skulle det inte handla om långbänk, utan
              här sker det relativt raskt. Detta är direkt citerat ur protokollet.
            </seg>
            <seg n="b411fa1e">
              Nästa gång möttes Lars Engqvist och jag i den här talarstolen
              i maj 2003 och konstaterade att frågan då låg kvar i den parlamentariska
              Diskrimineringskommittén och att regeringen hade valt att prioritera
              andra, i och för sig angelägna, diskrimineringsgrunder och skjutit
              frågan om åldersdiskriminering framför sig.
            </seg>
            <seg n="83fe8b41">
              Jämfört med den raska takt som Mona Sahlin signalerade på hösten
              2001 kommer det alltså att ha gått minst sex år mellan Sveriges
              anslutning till EU-stadgan i Nice till ett implementerande av
              förbud mot åldersdiskriminering i svensk lagstiftning.
            </seg>
            <seg n="536b7da1">
              Min fråga här i dag, i juni 2004, är denna: Tycker statsrådet
              Lars Engqvist att takten i den här processen ger ett intryck av
              att regeringen ser frågan som angelägen och prioriterad?
            </seg>
          </u>
          <note type="speaker" n="6163fedf">
            Anf. 92 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-51" n="321024b7">
            <seg n="733986e2">
              Fru talman! Vi vet att pensionsavgångarna bland läkare och sjukgymnaster
              enligt AMS kommer att bli omfattande under de närmaste 15 åren.
              Därför välkomnar jag socialministerns öppning att man kanske kan
              tänka sig en annan pensionsålder än 70 år, och kanske kan det
              då bli någon form av individuell prövning.
            </seg>
            <seg n="92cc41b9">
              Jag vill ge ett praktiskt exempel på hur man kan bli åldersdiskriminerad.
              Min vän Kalle, som är 77 år gammal, hade hört att man borde arbeta
              till 79 års ålder. Han tog kontakt med arbetsförmedlingen i Kristianstad.
              Efter många turer blev han kopplad till en handläggare och fick
              redogöra för sina meriter. Kalle är ganska mångordig, så handläggaren
              tröttnade väl så småningom och sade: Men, Kalle, vad kan du nu
              egentligen? Då svarade Kalle: Jag kan väl åtminstone vara i vägen.
              Man kan skratta åt den här historien, och det är många som har
              gjort det. Men det ligger lite i detta att han kände sitt ansvar
              och ville då göra en fortsatt insats i arbetslivet, i samhällslivet.
              Genom den här handläggarens bemötande missar vi faktiskt en resurs
              i form av en duktig hantverkare som fortfarande är vital och skulle
              ha kunnat göra många mindre arbeten under flera år framöver.
            </seg>
          </u>
          <note type="speaker" n="21769b0e">
            Anf. 93 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-52" n="30546c23">
            <seg n="7c23dc1d">
              Fru talman! Sven Brus är alldeles medveten om den tradition som
              vi har i det svenska politiska systemet av att fatta beslut mot
              bakgrund av ordentliga utredningar. Det tror jag att vi ska vara
              ganska noggranna med även om det handlar om en lagstiftning när
              det gäller diskrimineringsgrunder.
            </seg>
            <seg n="f9849aea">
              Två utredningar diskuterar vi. Den ena är den utredning som Sven
              Brus själv deltog i. Denna är nu ute på remiss. I september utgår
              remisstiden, och därefter ska vi lämna de förslag som föranleds
              av utredningen.
            </seg>
            <seg n="958dc8e6">
              Vi har också sagt, och det är viktigt, att denna utredning, som
              ju ger prov på en karta över åtgärder som inte alla ska beslutas
              av Sveriges riksdag utan som kräver beslut av andra aktörer, inte
              minst kommuner och landsting, ska ligga till grund för en gemensam
              handlingsplan för staten och kommunvärlden för att skapa bättre
              förhållanden för de äldre. Det arbetet pågår. Vi hoppas kunna
              redovisa resultatet av det arbetet i slutet av det här året.
            </seg>
            <seg n="cce46493">
              Sven Brus utredning, det vill säga den utredning som Sven Brus
              deltog i, nämligen Senior 2005, är väl omhändertagen och ska naturligtvis
              leda till åtgärder så snart alla fått en chans att ge sina synpunkter
              på utredningens förslag och idéer.
            </seg>
            <seg n="747aa672">
              Det andra handlar om Diskrimineringskommittén vars betänkande
              ska komma senast den 1 juli 2005. Då ska vi ha tagit ställning
              inte bara till hur vi ska implementera EG-direktivet om diskriminering
              i arbetslivet utan faktiskt också till frågan om hur man ska se
              på möjligheten till lagstiftning på andra områden än arbetslivet.
            </seg>
            <seg n="ee1188ad">
              Man kan möjligtvis tycka att det går sakta, men för den som är
              noggrann med hur vi grundar vår lagstiftning kan det vara klokt
              att låta det utredningsarbete som vi har dragit i gång fullföljas
              innan vi fattar beslut i Sveriges riksdag.
            </seg>
          </u>
          <note type="speaker" n="df45fc0f">
            Anf. 94 SVEN BRUS (kd):
          </note>
          <u who="Q5588504" xml:id="i-e05b3214ef441ce0-2" n="29599bb6">
            <seg n="32d3c0cf">
              Fru talman! Det vore mig fjärran att säga nej till en noggrann
              utredning, särskilt när det gäller lagstiftning. Men man måste
              ändå göra en liten reflexion och undra vad det var som hände på
              våren 2002 när frågan ändå var ganska långt framme enligt statsrådet
              Mona Sahlin. Vad var det som hände den våren som föranledde tre
              års utredningsarbete till mellan 2002 och 2005? Det är inte alldeles
              lätt att genomskåda det.
            </seg>
            <seg n="51d7863b">
              Det handlar i hög grad om attityder, men det handlar också om
              lagstiftning. Det är ändå regeringen som måste ta initiativ till
              att stifta en lag. Nu är det så på det här området, kanske till
              skillnad mot en del andra, att riksdagens partier är överens.
              Jag vet att regeringen har problem med att få igenom vissa av
              sina lagförslag, inte minst i det utskott som jag finns i, och
              det kan finnas anledning att sega med frågorna. Men i det här
              fallet finns det faktiskt en enig riksdag som skulle kunna vara
              beredd att ta ett sådant här beslut. Därför är det fortfarande
              för mig ogenomträngligt och oförståeligt vad det är som har föranlett
              tre års extra utredningsarbete, mellan åren 2002 och 2005. Varför
              ska det ta mellan sex och sju år för Sverige, till skillnad från
              många andra europeiska stater, att implementera den här EU-stadgan
              i sin lagstiftning? Det kan ju knappast bero på något politiskt
              motstånd. Det kan knappast bero på att detta inte behövs. Det
              måste bero på att det har hamnat i bakvatten någonstans i Regeringskansliet,
              och det beklagar jag.
            </seg>
          </u>
          <note type="speaker" n="453a2b7e">
            Anf. 95 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-53" n="30546c23">
            <seg n="f322f4b7">
              Fru talman! Jag vill bara ge en upplysning när det gäller just
              implementeringen av EG-direktivet. Det ska vara genomfört, och
              det står också i mitt svar till Sven Brus, i nationell rätt senast
              den 2 december 2006, det vill säga att vi inte kan vänta längre.
              Då ska det vara genomfört, och det är också uppdraget. Utredningen
              måste ha kommit med sina förslag på det här området senast den
              1 juli 2005 så att de ska kunna behandlas. Senast den 2 december
              2006 ska direktivet vara implementerat i svensk lagstiftning.
            </seg>
            <seg n="09e016d3">
              Man kan diskutera hur snabbt det går, men jag tycker att det
              finns anledning att ha tilltro till det utredningssystem som vi
              har.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="92eba147">
            20 § Svar på interpellation 2003/04:504 om apoteksmonopolet
          </note>
          <note type="speaker" n="44c0bada">
            Anf. 96 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-54" n="30546c23">
            <seg n="52daef80">
              Fru talman! Tobias Billström har frågat om jag verkat för direktiv
              till Läkemedelsverket om att förbereda sig inför den dom som väntas
              i fråga om det svenska apoteksmonopolets vara eller inte vara.
            </seg>
            <seg n="46773105">
              Åklagaren har väckt åtal mot verkställande direktören för Bringwell
              International AB för brott mot 4 § lagen om handel med läkemedel
              efter att företaget sålt produkter som klassas som receptfria
              läkemedel. Den åtalade har bestritt ansvar för brott med hänvisningen
              att det åberopade lagrummet skulle stå i strid med EG-rätten.
              Helsingforss tingsrätt har därför begärt förhandsavgörande av
              EG-domstolen rörande tolkningen av vissa artiklar i EG-fördraget
              avseende det aktuella lagrummet.
            </seg>
            <seg n="2a07207d">
              Sverige har ett mycket välfungerande och kostnadseffektivt läkemedelsförsörjningssystem.
              Ensamrätten att bedriva detaljhandel med läkemedel är ett viktigt
              instrument för att kunna tillförsäkra hela befolkningen, oavsett
              var de bor i landet, en god tillgång till samtliga läkemedel till
              enhetliga priser. Apoteket bidrar också till en säker och rationell
              läkemedelsanvändning genom att ge patientanpassad information
              och rådgivning som är obunden av kommersiella intressen. Regeringen
              anser att det är ett vitalt svenskt intresse att bibehålla detta
              system och har därför yttrat sig såväl skriftligt som muntligt
              i målet och framfört den bestämda uppfattningen att detaljhandelsmonopolet
              för läkemedel, ytterst syftande till att upprätthålla en god folkhälsa
              och en god läkemedelsförsörjning i hela landet, är förenligt med
              EG-rätten. I avvaktan på EG-domstolens förhandsavgörande, som
              väntas någon gång under hösten 2004, bevakar regeringen frågorna
              på lämpligt sätt.
            </seg>
          </u>
          <note type="speaker" n="fc6a17c4">
            Anf. 97 TOBIAS BILLSTRÖM (m):
          </note>
          <u who="Q3112958" xml:id="i-9f2d47dfdee3c13b-0" n="5571e402">
            <seg n="97d9a7ee">
              Fru talman! Jag ber att få tacka statsrådet för svaret men får
              samtidigt påpeka att innehållet i det tyvärr lämnar rätt mycket
              i övrigt att önska. När jag ställde den här interpellationen den
              26 maj i år var det för att få reda på om socialministern hade
              verkat för direktiv till Läkemedelsverket med anledning av att
              EU:s generaladvokat stod i begrepp att göra ett viktigt uttalande
              om det svenska apoteksmonopolets vara eller inte vara.
            </seg>
            <seg n="6ae735d3">
              När vi nu möts här i kammaren fyra veckor senare svarar socialministern
              att regeringen bevakar frågorna på lämpligt sätt. Med all respekt
              för ministern måste jag säga att detta hade jag kunnat räkna ut
              med min vänstra lilltå ja, mer än så. Jag hade faktiskt blivit
              djupt oroad om regeringen inte hade bevakat frågorna på ett adekvat
              sätt.
            </seg>
            <seg n="b29852a6">
              Jag vill därför inleda med samma förfrågan på nytt så att vi
              på en gång klargör vad den här debatten handlar om. Har Läkemedelsverket
              fått några som helst direktiv för att skapa förutsättningar för
              ett eventuellt avskaffande av det svenska apoteksmonopolet eller
              ej?
            </seg>
            <seg n="1f64e1e8">
              Fru talman! Det finns i denna kammare olika uppfattningar om
              hur apoteksverksamheten i vårt land ska vara organiserad. Mitt
              parti önskar avveckla monopolet och ersätta det med andra lösningar,
              som framför allt bygger på fri etableringsrätt i kombination med
              generella kompetensregler. Vi måste acceptera och uppmuntra tanken
              på en separation gällande det receptfria sortimentet och det icke
              receptfria. Men vad jag söker svar på i den här debatten är vad
              regeringen har för långsiktig strategi eftersom monopolet nu är
              föremål för en rättsprocess. Jag hade önskat en tydlig offentlig
              debatt kring de här frågorna, en debatt som förhoppningsvis hade
              kunnat ge myndigheter, intressenter och kunder ja, inte minst
              mina och ministerns egna väljare tydliga besked om vilka regler
              som ska gälla i en framtid där Apoteket AB inte längre innehar
              ett absolut monopol på försäljning av såväl receptbelagda som
              receptfria läkemedel. Det är anmärkningsvärt, tycker jag, att
              socialministern inte förmår att ge klara besked till Sveriges
              riksdag om vad som är regeringens politik.
            </seg>
          </u>
          <note type="speaker" n="33614009">
            Anf. 98 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-2" n="321024b7">
            <seg n="8bfe7992">
              Fru talman! När jag läste det här svaret hängde jag upp mig på
              ett par meningar. Socialministern menar att det är viktigt att
              bevara Apotekets detaljhandelsmonopol för att det syftar till
              att behålla en god folkhälsa. Så har jag läst det, och då har
              jag nog läst rätt. Då undrar jag: Vad finns det för underlag för
              att hävda denna bestämda uppfattning?
            </seg>
            <seg n="0d0056e0">
              Som jag ser det finns det egentligen ingenting. Det finns en
              statlig offentlig utredning. Det finns ett par stycken från någon
              gång i slutet av 1990-talet. Jag kan inte minnas precis nu. Där
              hävdas ju att om man låter receptfria läkemedel försäljas genom
              detaljhandel eller på annat sätt, inte genom apotek, skulle man
              öka tillgången till många viktiga läkemedel som skulle främja
              folkhälsan. Dessutom skulle man då också göra en besparing i läkemedelsnotan
              på upp till 10 % om jag nu minns rätt. Det är en statlig utredning,
              och den förutsätter jag att socialministern tar del av. Den motsäger
              detta bestämda yttrande att monopolet skulle befrämja folkhälsan.
              Det verkar ungefär som om apoteksmonopolet säljer så farliga läkemedel
              att det är viktigt att skydda folk från dessa och därmed bevara
              folkhälsan. Det kan väl ändå inte vara meningen?
            </seg>
            <seg n="791c398d">
              Dessutom är det faktiskt så att de senaste somrarna, även nu
              i sommar, inskränker apoteket sitt öppethållande på flera platser
              i landet och försvårar tillgängligheten. Det finns många receptfria
              läkemedel som skulle kunna användas för att öka folkhälsan. Låt
              mig nämna några. Nikotinersättningsmedel, allergimedicin och medel
              mot en hel del olika magsjukdomar skulle kunna försäljas på ett
              betydligt enklare sätt och därmed öka folkhälsan och egenvården,
              så jag vill hävda att regeringens ståndpunkt i den här frågan
              inte stärker apoteksmonopolet och inte befrämjar hälsan på något
              sätt. Det måste alltså vara något annat som ligger bakom det hela.
            </seg>
          </u>
          <note type="speaker" n="c80687af">
            Anf. 99 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-55" n="30546c23">
            <seg n="b261c912">
              Fru talman! Får jag svara Tobias Billström rakt på: Självklart
              har vi inte givit Läkemedelsverket något uppdrag som står i strid
              med det som är regeringens långsiktiga strategi, nämligen att
              behålla apoteksmonopolet. Vi gör en annan bedömning än vad Tobias
              Billström och andra uppenbarligen gör och har framför allt en
              annan ambition. Vi vill behålla monopolet, för det finns mycket
              starka skäl för det.
            </seg>
            <seg n="cce3f0da">
              Vi delar inte generaladvokatens bedömning, och vi avvaktar den
              rättsliga processen. Generaladvokatens bedömning är trots allt
              bara ett yttrande i en rättsprocess som det kanske inte är riktigt
              lämpligt att vi här i riksdagen ger oss in på att försöka bedöma.
              Så vi avvaktar beslutet, och vi gör en annan bedömning av möjligheten
              att behålla monopolet.
            </seg>
            <seg n="73b56db2">
              Det grundar sig framför allt på att det är en minoritet av regeringar
              i Europa som inte har monopol när det gäller försäljning av receptfria
              läkemedel. Man blandar i den offentliga debatten samman två viktiga
              konstateranden. De flesta länder i Europa har av folkhälsoskäl
              monopol för apoteken att sälja också receptfria läkemedel. Så
              är det. Jag är ledsen att ni inte kände till det, men det är ganska
              viktigt att få reda på hur det förhåller sig. Man blandar samman
              detta med ett annat förfarande, nämligen att vi i Sverige också
              bara har ett bolag som över huvud taget försäljer läkemedel, det
              vill säga det statliga apoteksmonopolet. Men det är en helt annan
              frågeställning.
            </seg>
            <seg n="f15bd4e7">
              De flesta länder tillåter bara apotek att sälja receptfria läkemedel.
              Det är ett fåtal länder i Europa som låter detaljhandeln sälja
              läkemedel. Skälet är helt enkelt folkhälsan. Det är inte så att
              det skulle vara ett hot mot folkhälsan om man använder läkemedel
              på rätt sätt. Det är om man använder läkemedel på fel sätt som
              det uppstår allvarliga hot.
            </seg>
            <seg n="938d1583">
              Det finns starka skäl, och det är dem som har väglett andra länder
              i det här sammanhanget, att hålla samman försäljning och distribution
              av både receptfria och receptbelagda läkemedel. Det är det som
              är vår huvudargumentation. Och de skälen har med folkhälsan att
              göra.
            </seg>
            <seg n="05401d8e">
              Ta alltså reda på hur det förhåller sig i Europa och kom tillbaka
              i diskussionen nästa gång!
            </seg>
          </u>
          <note type="speaker" n="8379accc">
            Anf. 100 TOBIAS BILLSTRÖM (m):
          </note>
          <u who="Q3112958" xml:id="i-9f2d47dfdee3c13b-1" n="5571e402">
            <seg n="8fef4487">
              Fru talman! Det är tydligen inte lätt att hantera verkligheten
              när man är socialminister. Den verklighet som socialministern
              försöker skyla över både i den här debatten och där ute i den
              allmänna debatten är att i det fall att EG-domstolens utslag blir
              att Sverige inte kan upprätthålla ett fortsatt monopol kommer
              vårt land att stå utan regelverk för att garantera en sund försäljning
              av läkemedel i vårt land. Är detta en eftersträvansvärd ordning?
              Jag bara frågar.
            </seg>
            <seg n="46816f7b">
              Detta ska dessutom ses mot bakgrund av att det finns ett brett
              urval av aktörer som trätt fram inom dagligvaruhandeln i Sverige
              och sagt sig vara beredda att sälja receptfria läkemedel. Många
              av dessa har redan verksamhet i andra länder, en hel del av dem
              för övrigt i Europa, socialministern, där man sköter försäljningen
              av receptfria läkemedel. De har alltså den kompetensen. De har
              den kunskap som är nödvändig för att hantera detta på ett bra
              sätt. Vi har i dag, vilket jag hoppas att socialministern inte
              är okunnig om, faktiskt fler ombud än statliga apotek. Det bevisar
              enbart riktigheten i vad jag och Carl-Axel Johansson säger.
            </seg>
            <seg n="c6020bcb">
              Men om socialministern och hans kommande efterträdare i regeringen
              vidhåller sin kallsinniga hållning kommer de här företagens kompetens
              på detta område inte att kunna utnyttjas. Jag kan inte tolka ministerns
              svar på annat sätt än att man varken tänker genomföra remissomgångar
              eller utforma bestämmelserna i samarbete med marknadens aktörer
              utan i stället i direkt konflikt med dem.
            </seg>
            <seg n="35286735">
              Det är definitivt inte en ordning som kan kallas för önskvärd.
              Och detta är bara en del av problemet. Om marknaden förblir oreglerad
              kommer Apoteket AB att få stora konkurrensfördelar i kraft av
              sin storlek på marknaden, sina marknadsandelar. Man kommer att
              dominera marknaden och snedvrida konkurrensen. Det kan inte heller
              ligga i någons intresse. Slutsatsen kan inte bli annan.
            </seg>
            <seg n="bea4f6d4">
              Jag vill rikta en mycket stark uppmaning till socialministern
              att omedelbart börja arbetet för att ta fram direktiv, att utforma
              en lagstiftning för hur hanteringen av försäljningen av läkemedel
              som är receptfria ska gå till och dessutom sjösätta en bred dialog
              med marknadens aktörer och göra det nu.
            </seg>
          </u>
          <note type="speaker" n="c1129108">
            Anf. 101 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-3" n="321024b7">
            <seg n="cc411346">
              Fru talman! Danmark ligger i Europa, socialministern. I Danmark
              har man försäljning av receptfria läkemedel i dagligvaruhandeln.
              Där har man ökat tillgängligheten med, om jag nu minns rätt, ca
              1 000 försäljningsställen. Motsvarande arrangemang i Sverige skulle
              ge en ökning på upp till 3 000. Jag kommer inte ihåg siffran.
              Jag vill låta det vara osagt.
            </seg>
            <seg n="92ef447a">
              Det finns utredningar från konsumentverk, statliga offentliga
              myndigheter och från dagligvaruhandeln själv där man är beredd
              att ta ansvaret. I Danmark har man inte sett någon ökad försäljning
              av smärtlindrande medel just för att de recepfria förpackningarna
              är de små förpackningarna och inte de stora hundraförpackningarna.
              Däremot har man ökat tillgängligheten. Man har gjort det lätt
              att kunna skaffa en värktablett för kortare bruk. Det har inte
              visat sig ha några nackdelar. Vad gäller nikotinersättningsmedlen
              har de gått ned i pris jämfört med hur det var innan när apoteken
              sålde dem.
            </seg>
            <seg n="38f381c7">
              Nog finns det en utvecklingspotential även i Sverige. Så mycket
              skiljer vi oss inte från Danmark. Vi skulle kunna vinna väldigt
              mycket för folkhälsan i egenmedicinering och egenvård utan nackdelar
              med ökad konsumtion och missbruk. Men det verkar som att socialministern
              inte är beredd att ta det steget eller vågar ta det av för mig
              obegriplig anledning. I stället gör man varorna allt mindre åtkomliga.
              Det gäller i synnerhet sommartid.
            </seg>
          </u>
          <note type="speaker" n="dec2cd9b">
            Anf. 102 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-56" n="30546c23">
            <seg n="0af27f30">
              Fru talman! Ibland sträcker sig den politiska viljan långt över
              vad som borde vara rimligt och förnuftigt. Svensk kvalitetsindex
              gjorde för några månader sedan en genomgång av vilka företeelser
              i samhället som åtnjuter det bästa förtroendet. Vilken del av
              detaljhandeln hade högst förtroende? Det visade sig vara Apoteket.
            </seg>
            <seg n="ab9d586b">
              När det gäller det svenska apoteket är svenska konsumenter och
              patienter otroligt nöjda. De vet om att det är hög kvalitet. Det
              är faktiskt hög tillgänglighet, låga priser och låga marginaler
              i förhållande till omvärlden. Vi har ett system som, för att förenkla
              det hela, svenska folket tycker fungerar bra och som det gillar.
            </seg>
            <seg n="f487560f">
              Det är väl alldeles självklart att privathandeln skulle vara
              intresserad av att ta över en del av försäljningen av läkemedel.
              Det är väl inte konstigt. Det är ett uppenbart egenintresse. Vad
              vi som politiker har att lyssna på är kanske vad svenska folket
              vill och tycker och om de uppskattar det system som vi har. Detaljhandeln
              i övrigt ligger långt efter Apotekets förtroende. Det finns nästan
              ingen verksamhet som vetter mot det kommersiella som har så stort
              förtroende som Apoteket.
            </seg>
            <seg n="c952b62a">
              Ni är intresserade av att försöka tillmötesgå privathandlarnas
              intressen. Men då får ni argumentera på ett annat sätt än vad
              ni gör. Det är inte rimligt att säga att efter generaladvokatens
              utlåtande kommit så ska vi omedelbart bryta upp systemet. Hade
              vi följt generaladvokatens yttranden över Systembolaget förra
              gången hade vi inte heller haft något Systembolag.
            </seg>
            <seg n="869295fe">
              Det visade sig nämligen att generaladvokaten hade fel. Han hade
              fel. Domstolen gick på en annan linje. Jag är övertygad om att
              domstolen kommer att gå på en annan linje också i det här fallet.
            </seg>
          </u>
          <note type="speaker" n="a959aa9a">
            Anf. 103 TOBIAS BILLSTRÖM (m):
          </note>
          <u who="Q3112958" xml:id="i-9f2d47dfdee3c13b-2" n="5571e402">
            <seg n="062ad679">
              Fru talman! Sanningen är den att regeringen uppenbart inte har
              någon framförhållning i den här frågan utan enbart ägnar sig åt
              obstruktion. Det är vad socialministern representerar här framme
              i kammaren. Han har inte kunnat leverera några trovärdiga argument
              för varför apoteksmonopolets framtid inte kan diskuteras utan
              att regeringen ständigt måste fastna i diskussioner som mer präglas
              av ideologi än av professionalism.
            </seg>
            <seg n="7ccf20ce">
              Här nämndes kvalitetsindex. Det är väl inte så konstigt att Apoteket
              hamnar i topp på kvalitetsindex när det inte finns något annat
              att jämföra med. Som man frågar får man naturligtvis svar. Hade
              det funnits andra aktörer hade man kunnat mäta gentemot dem. Men
              det kan man inte i dag.
            </seg>
            <seg n="2521e94a">
              Vi som följer apoteksmonopolets öden och äventyr har under den
              här debatten inte blivit ett dugg klokare på regeringens långsiktiga
              politik. Jag vill jämställa Lars Engqvists syn på apoteksmonopolet
              med den som socialdemokraterna har på alkoholmonopolet eller på
              spelmonopolet. Det var bra att socialministern lyfte upp dem i
              diskussionen, eller i varje fall det ena av dem.
            </seg>
            <seg n="f7cefd1d">
              Det är också exempel där man kan dra precis samma slutsatser.
              Avstår man från att agera blir man obönhörligen omkullsprungen
              av utvecklingen. Är socialministern beredd att ta den risken?
              Det verkar så i den här debatten. Men jag och mitt parti är det
              i varje fall inte.
            </seg>
            <seg n="4882b2a8">
              Vi kommer att fortsätta att pressa socialministern här, eller
              i varje fall hans efterträdare i höst, med frågor om vad man egentligen
              ska göra för att få tydliga och klara från Läkemedelsverket så
              att man kan agera på ett bra sätt i den här situationen.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="0336b8b0">
            21 § Svar på interpellation 2003/04:544 om utbyggnad av husläkarsystemet
          </note>
          <note type="speaker" n="c155345b">
            Anf. 104 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-57" n="30546c23">
            <seg n="23ff1b53">
              Fru talman! Bo Könberg har frågat mig om jag har låtit utreda
              hur stor andel av befolkningen som i dag bedöms ha en familjeläkare,
              om jag avser verka för att Sverige till år 2008 ska uppnå riksdagens
              mål om en familjeläkare per 1 500 invånare samt om jag avser att
              föreslå riksdagen några åtgärder för att öka sannolikheten att
              vi i Sverige får ett fungerande system med familjeläkare.
            </seg>
            <seg n="ac2ebaee">
              Landstingen har sedan år 1995 en lagstadgad skyldighet att organisera
              primärvården så att alla invånare som så önskar kan välja en fast
              läkarkontakt i primärvården. En sådan läkare ska ha specialistkompetens
              i allmänmedicin. Landstinget får inte begränsa den enskildes val
              till ett visst geografiskt område inom landstinget.
            </seg>
            <seg n="196fd936">
              Den nationella handlingsplanen för utveckling av hälso- och sjukvården
              slår fast att landstingen ska leva upp till lagens krav att varje
              invånare som vill ska kunna etablera en fast kontakt med en egen
              vald läkare i primärvården, en så kallad familjeläkare. Familjeläkaren
              ska tillsammans med andra yrkeskategorier i primärvården svara
              för invånarnas basala hälso- och sjukvårdsbehov och skapa kontinuitet
              och sammanhang i vårdinsatserna för den enskilde.
            </seg>
            <seg n="ad8f8c91">
              När det gäller frågan om jag har låtit utreda hur stor andel
              av befolkningen som bedöms ha en familjeläkare så har Socialstyrelsen
              fått i uppdrag av regeringen att följa upp den nationella handlingsplanen
              för utveckling av hälso- och sjukvården. Denna uppföljning omfattar
              också tillgången till fast läkarkontakt.
            </seg>
            <seg n="8bf8dc59">
              Socialstyrelsen senaste uppföljning visade att det år 2002 var
              67 % av befolkningen som ansåg att det var viktigt med en fast
              läkarkontakt och att det var 42 % som uppgav att de hade en sådan
              kontakt. Detta är naturligtvis inte tillfredsställande.
            </seg>
            <seg n="8e710aef">
              När det gäller målet om en familjeläkare per 1 500 invånare så
              konstaterar Socialstyrelsen att målet för läkartätheten i primärvården
              enligt den nationella handlingsplanen för år 2002 motsvarar 4
              740 specialister i allmänmedicin. Detta mål har på nationell nivå
              uppnåtts för år 2002. Man konstaterar också att antalet allmänläkare,
              med nuvarande utveckling, kommer att öka de närmaste åren. För
              att uppnå slutmålet, 6 000 specialister i allmänmedicin verksamma
              i primärvården vid utgången av år 2008, krävs ett ökat tillskott
              varje år från nuvarande 260 nya specialister upp till 350 vid
              slutet av perioden. En förutsättning för att klara en sådan årlig
              nettoökning är att ca 100 läkare per år rekryteras från utlandet
              eller att läkare utanför primärvården börjar arbeta inom primärvården.
            </seg>
            <seg n="037be7d0">
              Socialstyrelsens uppföljning visar också att den nationella handlingsplanen
              fått till effekt att fler landsting än tidigare jobbar med att
              förbättra befolkningens möjligheter att välja fast läkarkontakt.
              Handlingsplanen har också lett till att alltfler landsting på
              ett bättre sätt följer upp andelen av befolkningen som har en
              fast läkarkontakt.
            </seg>
            <seg n="928de8cf">
              Socialstyrelsen kommer i slutet av juni i år, alltså i denna
              månad, att presentera en ny uppföljning av nationella handlingsplanen.
              Denna uppföljning kommer att visa om utvecklingen fortskrider
              på ett positivt sätt eller om det finns behov av ytterligare åtgärder.
            </seg>
            <seg n="51055660">
              Avslutningsvis vill jag påpeka att det nuvarande avtalet om utvecklingsinsatser,
              vilket ligger till grund för den nationella handlingsplanen, visserligen
              löper ut vid årsskiftet 20042005, men att jag anser det viktigt
              att arbetet för en förbättrad läkartäthet och för rätten till
              en fast läkarkontakt får fortsätta. För närvarande pågår därför
              diskussioner om en fortsättning på den nationella handlingsplanen.
            </seg>
          </u>
          <note type="speaker" n="0cf3c839">
            Anf. 105 BO KÖNBERG (fp):
          </note>
          <u who="Q4931118" xml:id="i-c2a7b0b57b6a565f-0" n="399c8618">
            <seg n="08b5c201">
              Fru talman! Jag ber att få tacka socialministern för svaret.
              Det rör ett ämnesområde som engagerar både mig och honom. Det
              råkar jag veta. Jag har inte riktigt kunnat säga det om hans företrädare
              som socialdemokratiska socialministrar. Men i hans fall tror jag
              faktiskt det gäller att intresset finns.
            </seg>
            <seg n="c27ac5e2">
              Själva tankegången att de i vårt land som ville, skulle kunna
              få en fast läkarkontakt, en person som de därmed känner och som
              känner dem, väcktes i någorlunda modern tid av Folkpartiet i mitten
              på 70-talet. Nästa år kan vi fira 30-årsjubileum av det förslaget,
              och vi står nu i dag i kammaren och diskuterar när det ska kunna
              vara genomfört.
            </seg>
            <seg n="300eb094">
              Det hände en hel del saker när vi hade en borgerlig regering
              med en liberal sjukvårdsminister, det vill säga undertecknad,
              senast. På tre år ökade antalet husläkare från så där 2 800 till
              4 200. Men under de snart tio år som har gått med en socialdemokratisk
              regering har utvecklingen varit mycket långsam. Jag tror att det
              rör sig om några hundra.
            </seg>
            <seg n="9edb3d21">
              Man kan göra jämförelser på olika sätt. Ett som jag nämner i
              interpellationen är att medan vi när Socialdemokraterna vann valet
              1994 hade kommit upp i lite drygt 50 % av befolkningen som ansåg
              sig ha en husläkare, har man efter nio års socialdemokrati, eller
              möjligen åtta om man tittar på statistiken, kommit upp i 42 %,
              som socialministern säger. Skillnaden är väl helt enkelt den att
              man har gått kräftgång under de här åren.
            </seg>
            <seg n="06c7d19b">
              Man kan göra jämförelser av läkarsiffror på många olika sätt.
              Jag ska inte fördjupa mig alltför mycket i det i den här debatten,
              utan jag ska be att få återkomma till det hela eftersom de siffror
              som lämnas av socialministern förbryllar mig en aning. Ett exempel
              är att statistiken i den rapport från Landstingsförbundet i maj
              2004 som heter Landstingens ekonomi tyder på att det de tre senaste
              åren, 2001, 2002 och 2003, har varit en minskning av det totala
              antalet husläkare eller specialister i allmänmedicin. Rapporten
              visar också att vi ligger en bra bit från målet i den nationella
              handlingsplanen som vi tillsammans gjorde upp om här kammaren
              för ett antal år sedan. Såvitt jag kan förstå är det avsevärt
              mer bekymmersamt i verkligheten, och det rapporteras ju från många
              medborgare och många massmedier när det gäller medborgarnas möjligheter
              att få tag i en husläkare.
            </seg>
            <seg n="261be793">
              Nu nämner socialministern i svaret till mig att det kommer en
              rapport från Socialstyrelsen i slutet på denna månad. Det ska
              bli intressant att se vad den innehåller, men jag vågar redan
              nu förutskicka att innehållet med största sannolikhet kommer att
              visa på att det kommer krävas mycket kraftfulla åtgärder om man
              ska uppnå det mål som fanns i handlingsplanen och som vi, som
              sagt var, var överens om. Jag hoppas förstås att jag har fel,
              men jag är ganska säker på att jag har rätt på den punkten.
            </seg>
            <seg n="b79ea915">
              Då är frågan vad regeringen kan tänka sig att göra. Man borde
              ju kunna ta en del impulser från de gånger då det har varit lite
              lyckosamt. Vi fick många läkare i vårt land att vilja arbeta som
              husläkare och familjeläkare i början på 90-talet. Sedan har det
              gått mycket långsamt.
            </seg>
            <seg n="3c137ead">
              Fru talman! Framför allt vill jag lyfta upp vad som har hänt
              i vårt grannland Norge under senare år. Våra norska vänner hade
              ett avsevärt mindre fastläkar- eller husläkarinslag i mitten på
              90-talet och låg klart efter Sverige. Sedan dess har de beslutat
              sig för att genomföra ett husläkarsystem eller ett fastläkarsystem
              som de kallar det, och de har lyckats. Till skillnad från Sverige
              och den svenska socialdemokratin har de lyckats. I dag har en
              bra bit över 95 % av befolkningen i Norge, inte 42 % som i Sverige,
              en fast läkare, en husläkare.
            </seg>
            <seg n="e2c24ede">
              Det finns också förslag i den svenska debatten från bland annat
              dem som arbetar med detta på läkarsidan, det så kallade Protosförslaget,
              som jag vet att socialministern har kommenterat flera gånger i
              positiva ordalag. Min avslutande fråga till socialministern i
              den här omgången är: Om det nu är så, vilket vi möjligen kan enas
              om, att det kommer att krävas åtgärder, kommer socialministern
              och hans efterträdare att känna sig inspirerade av vad som har
              hänt i Norge och vad som finns med i det så kallade Protosförslaget?
            </seg>
          </u>
          <note type="speaker" n="33ebb953">
            Anf. 106 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-4" n="321024b7">
            <seg n="1d9e5d12">
              Fru talman! Det här förefaller att kunna bli minnenas eftermiddag,
              socialministern. Problemet är väl bara vem som minns rätt och
              vem som minns fel. Men när man blir lite till åren jag vill inte
              säga vem som är äldst, socialministern eller jag kan man drabbas
              av selektiva minnesförluster.
            </seg>
            <seg n="7db15464">
              Apropå detta med familjeläkare och husläkarsystem är vi alla
              överens om att det ska utgöra basen för grund- eller närsjukvård
              och att det finns en brist på dem. Hur stor bristen är, vad som
              saknas och hur det ser ut, tänker jag inte ge mig in på. Det handlar
              om rekryteringen.
            </seg>
            <seg n="6d722014">
              Under den allmänpolitiska debatten 2002 redogjorde socialministern
              för sina tankar om sjukvården. På en fråga från mig svarade socialministern
              att han kunde tänka sig att man kunde försöka med fri etablering
              för familjeläkare. Mig veterligen har jag sedan inte sett några
              fler signaler om detta. Jag skulle vilja veta om det blir möjligheter
              till fri etablering. Bland annat Protos, som refererades till,
              förordar det. Socialministern har också ställt sig bakom de tankegångar
              som Protos utvecklar. Blir det möjligheter till fri etablering?
            </seg>
            <seg n="f869d87d">
              Det andra är och det vet jag knappt om jag vågar ta i min mun
              vinstintresset. Under samma debatt, den allmänpolitiska debatten,
              hade vinstintresset kommit upp inom socialdemokratin. Det sades
              att det var fult att ha ett vinstintresse i sjukvården eftersom
              det kan gå snett. På min fråga svarade socialministern att han
              kunde tänka sig en liten vinst socialministern sade just en liten
              vinst för att stimulera den här fria etablering av familjeläkare
              och den fria företagsamheten. Skulle jag kunna få höra lite närmare
              tankegångar kring detta?
            </seg>
          </u>
          <note type="speaker" n="b6088f29">
            Anf. 107 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-58" n="30546c23">
            <seg n="f4f10e3f">
              Fru talman! Det är kul att Carl-Axel Johansson är med i alla
              debatter.
            </seg>
            <seg n="99b70783">
              Låt mig först förklara att i diskussionen om hur man ska se på
              ägare och driftsformer i sjukvården har det under hela min tid
              som socialminister varit alldeles klart att vi inte diskuterar
              primärvården. Det vi talar om då är hur vi ska förhålla oss till
              den slutna sjukvården och de stora delarna av sjukvårdens infrastruktur.
              När det gäller primärvården bör man vara öppen för andra hållningar.
              Det har jag sagt hela tiden. Det är också det som gäller i de
              förslag som har lämnats.
            </seg>
            <seg n="553a2129">
              Jag ska redovisa för Bo Könberg att jag hela tiden har hävdat
              att man måste vara öppen för att pröva andra former för att stimulera
              etablering. Jag har velat pröva möjligheten att via överenskommelser
              med sjukvårdshuvudmännen se till att vi får en utveckling mot
              fler familjeläkare och mot etablering av fler specialister i allmänmedicin
              för att kunna leva upp till kravet på en fast läkarkontakt.
            </seg>
            <seg n="0e81de1e">
              Nu får vi se hur verkligheten ser ut. Jag är rädd för att det
              åtminstone under 2003, och kanske också under 2004, har stannat
              av. Precis som man kunde förvänta sig fick vi en rusch de första
              åren i handlingsplanen. Jag är rädd för att den har stannat av.
              Om det är så att man inte kan redovisa hur man tänker fullfölja
              så att vi når målet om 6 000 läkare 2008 måste man pröva andra
              vägar. Protos, som ju faktiskt inte är en fri etablering egentligen
              utan en reglerad fri etablering, har fört ett mycket noggrant
              resonemang om vilka åtaganden man ska lägga hos familjeläkarna
              i det här systemet.
            </seg>
            <seg n="2467e171">
              Jag tycker att det är spännande. Jag har sagt att det är möjligt
              att man ska göra precis som i Norge där man startade med en försöksverksamhet
              för att visa hur det här fungerar och för att få en allmän acceptans
              för systemet. Sedan kan man ha det som grund för en förändring.
              Jag tycker att det var spännande att pröva den idé som först Distriktsläkarföreningen
              och numera faktiskt också Läkarförbundet har ställt sig bakom.
            </seg>
            <seg n="b1b4e454">
              Detta är diskussioner som vi nu ska föra med sjukvårdshuvudmännen.
              Mot bakgrund av den utvärdering som görs av Socialstyrelsen ska
              vi diskutera vad som krävs för att vi verkligen ska nå det här
              målet. Vi kommer inte att ge upp ambitionen om att nå målet om
              6 000 specialister i allmänmedicin och därmed leva upp till kravet
              att varje medborgare som så önskar ska kunna ha en fast läkarkontakt
              i sjukvården.
            </seg>
            <seg n="db6b7aa2">
              Låt mig bara lägga till att när man pratar med Carl-Axel Johansson
              kan man konstatera att det inte bara finns en skillnad gentemot
              Vänstern när det gäller sättet att se på primärvården. De betonar
              mycket starkt det förebyggande. De är mer tveksamma till att etablera
              ett familjeläkarsystem. Vi har faktiskt också detta problem åt
              det andra politiska hållet som ser sjukvården mer såsom ett fritt
              val där övriga specialister är ute i delar av primärvården och
              där man inte ska behöva gå via sin familjeläkare.
            </seg>
            <seg n="78ab4569">
              Jag tror på ett system där min första kontakt är min familjeläkare.
              Familjeläkaren ska ge mig råd, stötta mig och hjälpa mig att komma
              i kontakt med den specialistsjukvård som jag behöver. Där tror
              jag att Bo Könberg och jag och Folkpartiet och numera väsentliga
              delar av socialdemokratin har samma uppfattning.
            </seg>
          </u>
          <note type="speaker" n="2034d3a6">
            Anf. 108 BO KÖNBERG (fp):
          </note>
          <u who="Q4931118" xml:id="i-c2a7b0b57b6a565f-1" n="399c8618">
            <seg n="24f4ad8e">
              Fru talman! Socialministern säger att han är rädd för att det
              inte har gått så bra under 2003 och 2004. Jag är övertygad om
              att han har all anledning att vara rädd och att det är mycket
              befogat att vara rädd på den punkten. När man i slutet på juni
              kan granska vad som har hänt under nio och ett halvt års socialdemokratiskt
              regeringsinnehav kommer det bokslutet att vara mycket deprimerande
              för svenska folket och dem som vill ha en husläkare, och även
              mycket deprimerande för den regering som så i grunden har misslyckats
              med det som man i många andra länder har klarat av och som socialministern
              och jag är överens om ska vara basen för en väl fungerande sjukvård.
            </seg>
            <seg n="77888556">
              Men jag vill återigen säga att vi väl får se på de siffrorna.
              Jag vill bara påminna om det som jag nämnde i mitt förra inlägg,
              nämligen att man från ett håll där man borde veta en del om detta,
              nämligen Landstingsförbundet, i en rapport från förra månaden
              registrerat att det totala antalet läkare i allmänmedicin har
              minskat mellan 2001 och 2002 och även mellan 2002 och 2003. Den
              bilden är lite annorlunda än den som vi har fått i det svar som
              socialministern läste upp.
            </seg>
            <seg n="62f24cbb">
              Så illa är det nog. Frågan är då vad man ska göra åt det här.
              Jag har pekat på det norska exemplet. Vi kan diskutera vad som
              är fri etablering och vad som är reglerad etablering, men det
              är ett faktum att den norska framgången har varit i takt med att
              utvecklingen gått emot att väldigt många av läkarna blivit privata
              läkare. Drygt 90 % av de norska husläkarna är egna företagare.
              I länder som Danmark och Storbritannien och så vidare är husläkarna
              dessutom till 100 % privata.
            </seg>
            <seg n="0d154389">
              Jag har på den här punkten lite fått det intrycket av debatten
              att socialministern inte ligger så väl i fas med sina partivänner
              ute i landstingen. När socialministern i någorlunda positiva ordalag
              nämnde Protos och att man skulle fundera ytterligare på detta
              redovisade tidningen Dagens Medicin intervjuer med ett antal ledande
              socialdemokratiska landstingspolitiker, och det är när det gäller
              möjligheterna för husläkare bland det mera deprimerande som jag
              har läst på senare år i det avseendet och jag har tidigare under
              alla dessa år läst mycket som är deprimerande från socialdemokratiskt
              håll i husläkarfrågan.
            </seg>
            <seg n="8c40d65d">
              Några centralt placerade socialdemokrater försöker till och med
              utmåla tanken på husläkare som någonting föråldrat och urgammalt,
              en debatt som vi har hört sedan mitten på 70-talet från olika
              håll.
            </seg>
            <seg n="9c0e4ec6">
              Nu ska jag väl inte pressa socialministern på alltför många löften
              om vad han ska göra fram till mitten på hösten i ämbetet, men
              jag skulle ändå vilja höra hur socialministern ser på det hela.
              Det verkar ju inte som om det finns något egentligt gehör bland
              de socialdemokratiska landstingspolitikerna för detta. Påverkar
              detta möjligen socialministerns syn på det kloka i att avskaffa
              husläkarlagen från 1994 och på de gångna nio och halvt åren med
              mycket begränsade förändringar?
            </seg>
          </u>
          <note type="speaker" n="35162c06">
            Anf. 109 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-5" n="321024b7">
            <seg n="03fb0725">
              Fru talman! Det är nog riktigt att socialministern har en besvärlig
              balansgång dels mot Vänstern, dels kanske mot de partier inklusive
              oss moderater som vill ha mer fritt val och vårdsökande även till
              specialistnivån. Nu har jag den uppfattningen att om vi får ett
              väl fungerande familjeläkarsystem, som bygger på allmänläkare
              med god tillgänglighet och som människor kan söka sig till utan
              att på något vis sättas i kö, kommer behovet av att söka direkt
              till andra specialiteter att minska.
            </seg>
            <seg n="db07a428">
              Jag tror att man kommer att få den positiva effekten, och det
              är det som skiljer min syn från socialministerns syn. Jag tror
              nämligen inte att man genom att införa regleringar, remisstvång
              och annat i nämnvärd utsträckning styr patienterna till olika
              nivåer, för patienterna kommer ändå att få sina remisser eller
              att på något sätt söka sig fram, och då har man egentligen bara
              i onödan tagit tid i anspråk för den allmänläkare som måste sätta
              sig ned och skriva en remiss för att patienten ska kunna komma
              till en specialist.
            </seg>
            <seg n="2e3f2355">
              Jag tror alltså att vi inte behöver några regleringar med remisstvång
              och annat om vi får ett husläkarsystem som människor får förtroende
              för, med en tillgänglighet där de inte behöver sättas i kö utan
              i stället får tillgång till behandling.
            </seg>
          </u>
          <note type="speaker" n="7b03cd3c">
            Anf. 110 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-59" n="30546c23">
            <seg n="9b5bb798">
              Fru talman! Till sist handlar det ju om, Carl-Axel Johansson,
              hur vi ser på vårdkedjan. När börjar den, och hur får jag vägledning
              i min kontakt med sjukvården? Jag menar att den börjar med kontakten
              med familjeläkaren eller familjeläkarteamet. Får vi den att fungera
              kommer den det är alldeles sant att minska belastningen på andra
              delar av sjukvården.
            </seg>
            <seg n="ed8e0a27">
              Jag förstår att Bo Könberg gärna vill tala om tiden före 1994,
              då Bo Könberg fick lämna ifrån sig ansvaret för sjukvården. Förklaringen
              till det var såvitt jag förstår inte vad som hände i sjukvården
              utan vad som skedde i Sverige i övrigt och som gjorde det så svårt
              att hävda principen om en god sjukvård. Det var svårt att med
              den ekonomi som Socialdemokraterna fick ta över leva upp till
              de stolta ambitioner som fanns.
            </seg>
            <seg n="9622eea0">
              Jag tycker att det rimliga är att se vad som har hänt efter det
              att riksdagen faktiskt tog beslut om den handlingsplan som gäller
              sedan 2002. Det är den som vi har bett Socialstyrelsen titta på.
              Socialstyrelsen gör ingen utvärdering av vad som hänt sedan 1994
              utan ser bara på det som gäller handlingsplanen. Vi vet inte hur
              det ser ut, men de siffror som jag hänvisar till kommer från Socialstyrelsens
              förra utvärdering, då väldigt mycket pekade på att allt gick precis
              så som var sagt.
            </seg>
            <seg n="21a37c41">
              Vi vill se vad Socialstyrelsen säger nu. Det krävs ifall det
              visar sig att, som man då kan befara, utvecklingen har stannat
              av att vi tar nya initiativ. Visst finns det människor inom socialdemokratin
              som har andra uppfattningar, men alldeles klart är att det socialdemokratiska
              partiet har bestämt sig mycket klart. Vi är för ett husläkarsystem
              eller familjeläkarsystem. Vi vill arbeta efter principerna att
              varje medborgare ska ha rätt till en fast läkarkontakt och att
              denna läkare ska vara specialist inom allmänmedicin.
            </seg>
            <seg n="011c33f5">
              Bakom de principerna står socialdemokratin. Sedan finns det enskilda
              sjukvårdspolitiker som har andra uppfattningar, men oavsett vad
              socialministern heter efter hösten är jag övertygad om att regeringens
              linje och därmed socialdemokratins linje kommer att fortsätta.
            </seg>
          </u>
          <note type="speaker" n="2f1b4216">
            Anf. 111 BO KÖNBERG (fp):
          </note>
          <u who="Q4931118" xml:id="i-c2a7b0b57b6a565f-2" n="399c8618">
            <seg n="0d700a38">
              Fru talman! Socialministern har rätt i att jag inte har det minsta
              emot att diskutera skillnaderna mellan vad vi genomförde på tre
              år under en liberal ledning för sjukvården och vad som har åstadkommits
              på nio och ett halvt år under socialdemokratisk ledning. De siffror
              som jag redan har nämnt är närmast häpnadsväckande.
            </seg>
            <seg n="884c3cf3">
              Det ekonomiska läget kan man väl återkomma i ett antal debatter.
              Låt mig dock bara peka på att det under dessa tre år tyvärr var
              så dystert att sjukvårdens reala resurser minskade med omkring
              en tjugondedel. Det var alltså inte så att det östes pengar över
              sjukvården utan det var fråga om kloka förslag i den så kallade
              husläkarreformen.
            </seg>
            <seg n="02a2e172">
              Vi får väl se om sanningens minut kommer inom ett par veckor.
              Jag har redan stuckit ut huvudet lite grann genom att påstå att
              jag är ganska övertygad om att det tyvärr ser dystert ut. Socialministern
              har sagt att han om det ser dystert ut tänker fundera på åtgärder.
              Jag tycker att han möjligen på ett något lättsinnigt sätt avfärdat
              ett antal tunga socialdemokratiska landstingspolitiker. Ingen
              blir gladare än jag om han har rätt i den underliggande bedömningen
              att de inte talar för det socialdemokratiska partiet så länge
              som det partiet har stort inflytande på många håll i landet och
              innehar regeringsmakten.
            </seg>
            <seg n="83e37e9b">
              Vi får väl alltså se. Den hälsning om åtgärder som jag kan skicka
              med gäller det som har lyckats i flera andra länder och som inneburit
              att det varit relativt lätt att rekrytera läkare till primärvården
              och att bli husläkare eller familjeläkare. Det har nu i modern
              tid prövats i vårt västra grannland, och det vore väldigt konstigt
              om man lång tid framöver försöker säga nej till de erfarenheterna.
              Mitt råd är alltså helt enkelt: Blicka västerut!
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="f60c036c">
            22 § Svar på interpellation 2003/04:550 om patienträttigheter
            vad gäller läkemedel
          </note>
          <note type="speaker" n="5a0b0a59">
            Anf. 112 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-60" n="30546c23">
            <seg n="f67a7b1d">
              Fru talman! Kerstin-Maria Stalin har ställt tre frågor till mig
              med anledning av diskussionen i medierna om läkemedelsföretagens
              påverkan på läkarkåren.
            </seg>
            <seg n="6dcddb28">
              Vad det gäller medicinsk forskning så bedrivs denna både inom
              universitet och högskolor och inom företag. I det första fallet
              rör det sig oftast om grundforskning medan företagen i huvudsak
              bedriver utvecklingsarbete på vetenskaplig grund. Staten har ett
              övergripande ansvar för att stödja grundforskning och forskarutbildning,
              vilket bland annat sker genom forskningsråden och fakultetsmedel
              till lärosäten. Samtidigt är det både önskvärt och nödvändigt
              att högskolan och näringslivet samverkar bland annat för att forskningsresultat
              ska kunna omsättas i praktiska tillämpningar.
            </seg>
            <seg n="d255cbc5">
              Oberoende av om forskningen utförs av ett universitet eller av
              ett läkemedelsföretag gäller för viss typ av forskning att den
              i förväg måste prövas och godkännas innan själva forskningsarbetet
              kan påbörjas. Forskning som avser människor måste genomgå etikprövning,
              och forskning som innefattar läkemedel måste dessutom prövas av
              Läkemedelsverket. Dessa prövningar säkerställer att forskningen
              är etiskt oförvitlig och att forskningen genomförs på ett korrekt
              sätt.
            </seg>
            <seg n="eb9025e6">
              Universitet och högskolor har ofta riktlinjer som reglerar forskarnas
              samverkan med näringslivet. Dessutom ska bisysslor anmälas till
              lärosätets ledning, vilket medför att ledningen har en översikt
              över pågående samarbeten mellan anställda och läkemedelsföretag.
            </seg>
            <seg n="ac315570">
              När det gäller frågan om förskrivning av läkemedel vill jag inledningsvis
              säga att jag i likhet med Kerstin-Maria Stalin anser att det är
              viktigt att läkemedelsindustrin inte får ett för stort inflytande
              över läkarnas val av läkemedel. För att uppnå en säker och ändamålsenlig
              användning av läkemedel är det därför nödvändigt med saklig och
              balanserad läkemedelsinformation till förskrivarna. Det är angeläget
              att åstadkomma en motvikt till läkemedelsföretagens produktinformation.
              Här har Läkemedelsverket en viktig roll när det gäller att förmedla
              producentobunden information kring nya läkemedel, nya terapeutiska
              rön, indikationsförändringar och biverkningar. Läkemedelsverket
              arbetar med detta bland annat genom att utfärda terapirekommendationer
              och produktmonografier som riktar sig direkt till förskrivarna.
            </seg>
            <seg n="1aaa6920">
              Sjukvårdshuvudmännen arbetar också kontinuerligt med att nå ut
              med information till förskrivarna bland annat genom landstingens
              läkemedelskommittéer. Dessa tar fram information och rekommendationer
              till förskrivarna för att stödja och underlätta för dessa att
              göra rätt val av terapi.
            </seg>
            <seg n="e31fbf44">
              Jag vill dock erinra om att det är viktigt med en fungerande
              samverkan mellan sjukvården och läkemedelsindustrin. Formerna
              för samverkan mellan dessa parter är reglerat i ett avtal mellan
              Läkemedelsindustriföreningen och Landstingsförbundet. Det nuvarande
              avtalet tillkom 1998 men ska ersättas av ett nytt inom kort.
            </seg>
            <seg n="b9d4158a">
              Vad det gäller frågan om skador orsakade av läkemedel så har
              personer som blivit skadade av läkemedel i Sverige möjlighet att
              söka ersättning från läkemedelsförsäkringen. Denna är en frivillig,
              oreglerad kollektiv försäkring där de läkemedelsföretag som är
              medlemmar i Läkemedelsförsäkringsföreningen har åtagit sig att
              under vissa förutsättningar ersätta läkemedelsskador.
            </seg>
            <seg n="b082cc7a">
              Läkemedelsförsäkringen och patientskadelagen har nyligen varit
              föremål för en översyn. Den huvudsakliga slutsatsen i utredningen
              var, vad det gäller läkemedelsförsäkringen, att den i stort fungerar
              på ett tillfredsställande sätt. Utredaren stannade därför vid
              att endast rekommendera läkemedelsindustrin att utvidga sitt åtagande
              på några punkter. Betänkandet remissbehandlas nu till och med
              15 juni 2004. Förslagen kommer därefter att beredas inom Regeringskansliet
              i vanlig ordning.
            </seg>
            <seg n="43647623">
              Den tredje frågan gäller om jag avser att verka för att öka biverkningsrapporteringen.
              Jag instämmer helt i att en ökad biverkningsrapportering ger ett
              bättre underlag för vetenskaplig värdering och adekvata åtgärder.
              För att främja uppföljningen av läkemedels säkerhet gjorde Läkemedelsverket
              under 2003 riktade insatser för spontanrapporteringen av läkemedelsbiverkningar.
              Vidare har verkets webbaserade information till förskrivare och
              allmänhet om biverkningar utökats.
            </seg>
            <seg n="73331ead">
              Läkemedelsverket har också utrett biverkningsfrågorna i ett nationellt
              perspektiv och i EU-perspektiv med särskild tonvikt på hur verksamheten
              bör utformas i framtiden. Slutrapporten avseende den nationella
              bevakningen innehåller flera förslag. Läkemedelsverket kommer
              under 2004 och 2005 att värdera förslagen och implementera delar
              av dessa.
            </seg>
          </u>
          <note type="speaker" n="8221a192">
            Anf. 113 KERSTIN-MARIA STALIN (mp):
          </note>
          <u who="unknown" xml:id="i-1c7064f0ab03d6c3-61" n="321024b7">
            <seg n="90b0e1fb">
              Fru talman! Jag tackar så mycket för svaret. Beträffande läkemedelsindustrin
              tycks vi vara ganska sams. Det får inte vara på det sätt som det
              har varit, nämligen att industrin har haft ett så stort inflytande.
              Det är bra att det har kommit i gång en stor debatt om det här.
              Så har det varit under en tid nu.
            </seg>
            <seg n="824f895e">
              Ibland går ju också läkemedel att helt ersätta genom livsstilsförändringar,
              och det borde man upplysa om att läkarna ska diskutera med sina
              patienter mera om. Vi brukar ju skoja och tala om motion på recept.
              Det är mycket man kan göra utan läkemedel. Men det kanske är svårt
              när man har korta stunder och det ska gå undan.
            </seg>
            <seg n="cdf1cdea">
              En sak är vi inte överens om, och det är hur man tycker att patientskadelagen
              och läkemedelsförsäkringen har fungerat. Man säger att det i stort
              sett har fungerat bra, men det har det inte. Brukarna har i alltför
              liten utsträckning kommit till tals.
            </seg>
            <seg n="aaa2a21b">
              Det finns ett konsumentinstitut för läkemedel och hälsa som heter
              KILEN. Man hade en hearing den 19 april på ABF-huset här i Helsingfors,
              och rubriken för den hearingen var Att höra de ohörda. Jag var
              där. Ett antal människor kom till tals och beskrev sin kamp för
              att bli tagna på allvar efter att ha fått läkemedelsskador.
            </seg>
            <seg n="1a0ab08f">
              Jag ser verkligen fram emot remissvaren. Det är ju i morgon som
              remisstiden går ut, och det ska bli spännande att läsa svaren.
            </seg>
            <seg n="dd30bc1d">
              Beträffande biverkningarna är vi lite mera samstämmiga. Det är
              oerhört viktigt att biverkningar rapporteras. KILEN säger att
              det bara är 5 % av Sveriges läkare som rapporterar biverkningar,
              och det är ju fruktansvärt skrämmande. Men man kanske enkelt skulle
              kunna hjälpa till lite med det när en läkare förskriver ett läkemedel.
              Läkaren kan berätta om läkemedlet, berätta om biverkningar, be
              att patienten ska höra av sig om det blir biverkningar och så
              vidare så att patienten är mer inställd på det. Läkaren har ju
              egentligen skyldighet att rapportera om biverkningar. Det blev
              väldigt tydligt på hearingen också att det behövs andra rutiner.
              Det finns alltså en hel del att göra på det området.
            </seg>
            <seg n="0ef17af3">
              Det är ofta människor blir ineffektivt medicinerade, felaktigt
              medicinerade eller får för mycket medicin. Jag har läst en siffra
              på att man förlorar ungefär 10 miljarder på alla de här felaktigheterna,
              så det vore alltså en ekonomisk vinst om man kom till rätta med
              de här biverkningarna.
            </seg>
          </u>
          <note type="speaker" n="288b1205">
            Anf. 114 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-6" n="321024b7">
            <seg n="8cf502f3">
              Fru talman! Jag blev intresserad av den här interpellationen
              när jag såg svaret från socialministern om just den här utredningen
              som nu är ute på remiss. Det ska alltså bli en översyn. Anledningen
              är att jag faktiskt fick ett brev i min hand, daterat den 10 juni,
              från en patient som blivit skadad. Jag ska inte diskutera det,
              men detta är också skrivet som ett yttrande och faktiskt en fråga
              till socialministern, som jag ber socialministern ta del av i
              lugn och ro, nu när man ska värdera den här utredningen, ta ställning
              och bereda detta.
            </seg>
            <seg n="f0f5aecc">
              Jag har tittat på kommittédirektiven. De innefattar endast att
              utredaren ska analysera om nuvarande system för ersättning till
              patienter som skadas inom hälso- och sjukvården ger ett tillfredsställande
              skydd för patienten och att eventuella förslag ska väga ökade
              kostnader för försäkringar mot förbättringen av patientskyddet.
              Det är uppenbarligen kommittédirektiven. Det betyder alltså, såvitt
              jag kan förstå, att man ska väga ihop de ökade kostnaderna för
              försäkringarna mot förbättring av patientskyddet, men man har
              alltså inte haft i uppdrag att ta ställning till om de föreslagna
              förändringarna i patientskadelagen ska ha en retroaktiv eller
              bara framåtverkande tillämplighet, utan enbart det andra.
            </seg>
            <seg n="b4a017bd">
              Icke desto mindre skriver utredningen att av kostnadsskäl bör
              de föreslagna förändringarna i patientskadelagen endast kunna
              tillämpas på sjukdom eller skada som uppkommit efter det att ändringarna
              trätt i kraft, sannolikt den 1 juli 2005. Man undantar alltså
              i utredningens förslag gamla, icke preskriberade skadefall, och
              det står inte så i direktivet.
            </seg>
            <seg n="8fbe24c4">
              Jag vill alltså fästa socialministerns uppmärksamhet på just
              detta nu när man bereder den kommande lagen och förbättringen
              så att man tittar igenom hur utredningen lägger sitt förslag och
              hur direktiven ser ut.
            </seg>
          </u>
          <note type="speaker" n="b12c6368">
            Anf. 115 Socialminister LARS ENGQVIST (s):
          </note>
          <u who="Q5854875" xml:id="i-1c7064f0ab03d6c3-62" n="30546c23">
            <seg n="1344fe9c">
              Fru talman! Jag vill till både Carl-Axel och Kerstin-Maria Stalin
              säga att i morgon går remisstiden ut för utredningen. Om det finns
              synpunkter på i vilken mån utredningen har följt upp direktivet
              eller om det är så att man genom att direktivet varit för snävt
              inte har behandlat alla frågor så kommer vi förhoppningsvis att
              få klart med detta i remissvaren. När remissvaren väl är inne
              ska vi ta ställning till hur vi går vidare för att lägga fram
              de förslag som behövs. Jag vill alltså inte gärna ytterligare
              diskutera utredningens förslag, eftersom de just nu är ute på
              remiss. Det gäller också de synpunkter som har kommit från KILEN
              och som kommer att ingå i remissunderlaget.
            </seg>
            <seg n="7018e362">
              Däremot vill jag säga något om biverkningsrapporteringen. Läkemedelsverket
              har tagit en rad initiativ för att öka biverkningsrapporteringen.
              Jag vet inte i vilken mån KILEN har observerat det när man riktar
              kritik mot den. Under förra året tog Läkemedelsverket en rad initiativ
              för att stimulera det man kallar för spontanrapportering av läkemedelsbiverkningar.
              År 2003 lämnades 3 600 rapporter om biverkningar. Det var faktiskt
              nationellt årsrekord. Så många rapporter hade man inte fått tidigare.
              Det berodde inte på att antalet biverkningar har ökat utan helt
              enkelt på att rapporteringen av biverkningar har ökat. Så det
              har faktiskt hänt en del på det här området. Läkemedelsverket
              arbetar intensivt med att se till att biverkningsrapporteringen
              ökar.
            </seg>
          </u>
          <note type="speaker" n="a1b4207e">
            Anf. 116 KERSTIN-MARIA STALIN (mp):
          </note>
          <u who="unknown" xml:id="i-1c7064f0ab03d6c3-63" n="321024b7">
            <seg n="c638c575">
              Fru talman! Det var glädjande. Jag letar i mina anteckningar,
              för jag kommer inte ihåg om de pratade om att rapporteringen hade
              förbättrats. Om det är så är det väldigt bra, men jag tror att
              den kan förbättras ytterligare. Jag har själv varit hos läkare
              det senaste halvåret, och jag frågar då. Det känns fortfarande
              som om man måste hjälpas åt för att det ska bli av.
            </seg>
            <seg n="62fe4979">
              Nu kanske jag får påbackning av Carl-Axel Johansson. Jag fick
              en uppgift av KILEN om att läkarna egentligen har alldeles för
              många preparat att handskas med. Det är väldigt svårt att hålla
              allt detta i huvudet eller att hålla ögonen på FASS, eller vad
              det nu är man gör. Det är en mycket svår uppgift. Nog skulle man
              kunna göra mycket mer för människans hälsa genom att ta reda på
              biverkningarna redan när man förskriver medicinen.
            </seg>
            <seg n="42708ef8">
              Inför sommaren, när remissvaren kommer, vill jag uppmana socialministern
              att titta på det här med läkemedelsförsäkringar och patientskadelagen.
              Be någon läsa remissvaren noga när regeringen ska behandla frågan.
              Vi har ju problemet med långtidssjukskrivningarna, och vi måste
              vända på varenda sten i det avseendet. Här är en av stenarna,
              att människor är sjuka i onödan, så att säga. De är sjuka, men
              man skulle ha kunnat förhindra det med en bättre läkemedelsförskrivning,
              bättre rapporter om biverkningar, bättre forskning om biverkningar
              och bättre omhändertagande när patienten har blivit felmedicinerad
              eller känner att det har blivit fel på något sätt.
            </seg>
            <seg n="5b965a59">
              Bland alla de människor jag hörde på hearingen var det många
              som var djupt kränkta, som hade fått sjukdomen klassad genom att
              man sade: Det sitter mellan öronen på dig, så det är ingenting
              att göra åt.
            </seg>
          </u>
          <note type="speaker" n="1cdb752d">
            Anf. 117 CARL-AXEL JOHANSSON (m):
          </note>
          <u who="unknown" xml:id="i-5a6989b4f7969f34-7" n="321024b7">
            <seg n="346c7fa7">
              Fru talman! Jag begär inte att socialministern i dag ska ta ställning
              till utredningen och så vidare. Vad jag menar är att det är viktigt
              att man nu tittar igenom direktiven och vad utredningens förslag
              säger och i så fall anför strikta skäl om man föreslår att icke
              preskriberade svåra fall ska undantas från förändrade ersättningsmöjligheter.
              Direktiven innehöll ju inte det. Det är det jag pekar på och vill
              göra socialministern uppmärksam på när man nu bereder ärendet.
            </seg>
            <seg n="4402a25a">
              Jag måste nog ändå säga en sak till Kerstin-Maria Stalin. Vi
              kan inte lagstifta om ett visst antal läkemedel, även om alla
              läkemedelsförmånsnämnder och rekommendationer gör sitt bästa för
              att minska antalet använda läkemedel. Varje ansvarsfull läkare
              lär sig ett antal läkemedel, kanske ett tiotal eller tjugotal,
              som han eller hon använder och följer upp. Det fordrar kontinuitet,
              uppföljning och god patientkontakt. Det krävs att sjukvården kan
              erbjuda det. Då tror jag att vi kan minska också bieffekterna.
            </seg>
          </u>
          <note type="speaker" n="281808ba">
            Anf. 118 KERSTIN-MARIA STALIN (mp):
          </note>
          <u who="unknown" xml:id="i-7f6d16fa5b8e11f8-2" n="321024b7">
            <seg n="5e699650">
              Fru talman! Då kan jag säga att jag inte menade att man skulle
              lagstifta utan det var ett påpekande om att det är svårigheter
              när det finns så många läkemedel och att det kräver mycket av
              samarbete och dialog. Det var det jag ville säga.
            </seg>
            <seg n="97cd8665">
              Tack så mycket och glad sommar!
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="b3eef24c">
            23 § Svar på interpellation 2003/04:538 om löneutvecklingen i
            vissa regioner och kommunal kostnadsutjämning
          </note>
          <note n="889fb647">
            Anf. 119 Statsrådet LARS-ERIK LÖVDÉN (s):
          </note>
          <u who="unknown" xml:id="i-40dee6aa7348d475-2" n="321024b7">
            <seg n="979d91d4">
              Jag kommer att besvara den första frågan. Vad gäller den andra
              frågan har jämställdhetsministern i dag besvarat en liknande interpellation
              om kvinnolöner som också ställts av Karin Pilsäter.
            </seg>
            <seg n="25f0307a">
              Jag vill börja med att säga att kostnadsutjämningssystemet givetvis
              måste vara så utformat att en löneutjämning mellan män och kvinnor
              i landet inte försvåras. Om löneskillnaderna mellan män och kvinnor
              varierar mellan olika delar av landet är det inte givet att det
              ska beaktas i kostnadsutjämningen. Kostnadsutjämningen ska utjämna
              strukturella kostnadsskillnader mellan kommuner och mellan landsting
              i syfte att, tillsammans med inkomstutjämningen, skapa likvärdiga
              ekonomiska förutsättningar att bedriva verksamheten. Kostnadsutjämningen
              måste därför baseras på för de enskilda kommunerna och landstingen
              opåverkbara faktorer som tar hänsyn till strukturella kostnadsskillnader.
              Av kommuner och landsting självvalda service- och kvalitetsnivåer
              i olika verksamheter ska således inte kunna påverka utfallet av
              kostnadsutjämningen. Samma förhållande gäller skillnader i effektivitet.
              De faktiska kostnaderna kan därför inte utan vidare läggas till
              grund för utjämningen.
            </seg>
            <seg n="2d1a7ca0">
              I utjämningssystemet har regionala löneskillnader som beror på
              det tidigare kallortstillägget hittills beaktats. Dessa löneskillnader
              har betraktats som opåverkbara för de enskilda kommunerna och
              landstingen eftersom de var ett resultat av centrala löneavtal.
              I den proposition som regeringen nyligen lämnat till riksdagen
              föreslås att detta tillägg tas bort från kostnadsutjämningen eftersom
              det tidigare kallortstillägget endast i begränsad omfattning återspeglas
              i de kommunala lönenivåerna.
            </seg>
            <seg n="f63f760c">
              Utjämningskommittén konstaterade att det under senare år finns
              andra regionala löneskillnader än de som förorsakats av det tidigare
              kallortstillägget. Kommunförbundet och Landstingsförbundet har
              i sitt yttrande över kommitténs förslag påpekat att det finns
              ett tydligt samband mellan arbetsmarknadsregionens folkmängd och
              lönenivån i det privata näringslivet. Detta samband finns också
              för kommunanställdas löner, även om det är svagare. En betydande
              del av de regionala löneskillnaderna inom kommunsektorn har, enligt
              förbunden, således andra orsaker. Man kan även konstatera att
              lönenivån mellan kommuner inom samma arbetsmarknadsregion varierar
              betydligt. Variationen inom länen är ännu större. Eftersom kostnadsutjämningen
              inte ska utgå från de faktiska kostnaderna utan bör baseras på
              opåverkbara faktorer måste även en eventuell kompensation för
              en högre lönenivå utgå från sådana faktorer. I nämnda proposition
              framför regeringen att det för närvarande saknas tillräcklig kunskap
              för att kunna ta ställning till i vilken utsträckning som nuvarande
              löneskillnader kan förklaras av strukturen på arbetsmarknaden,
              konjunkturen eller har andra orsaker.
            </seg>
            <seg n="4cb213c6">
              I propositionen föreslår därför regeringen att löneutvecklingen
              i kommuner och landsting bör bli föremål för fortsatt utredning
              och att utjämningssystemet i fortsättningen bör följas upp kontinuerligt.
              Bland de uppgifter som anges för den föreslagna uppföljningsorganisationen
              är fortsatta analyser av löneutvecklingen i kommuner och landsting.
              Genom detta arbete räknar jag med att få ett tillräckligt underlag
              för att närmare kunna bedöma vad som är orsaken till de påvisade
              löneskillnaderna. Först då kan man ta ställning till om och i
              så fall hur stor del av löneskillnaderna som är strukturellt betingade
              och på vilket sätt dessa i så fall ska hanteras i utjämningssystemet.
            </seg>
          </u>
          <note type="speaker" n="8abbb772">
            Anf. 120 KARIN PILSÄTER (fp):
          </note>
          <u who="Q4972961" xml:id="i-caab54c49af07797-0" n="ea6dba72" next="i-fd1c138aba176292-0">
            <seg n="52647ce7">
              Fru talman! Jag ställde i en interpellation två frågor till jämställdhetsministern
              och har nu av kommunministern fått svar på en av frågorna. Jag
              vill visserligen formellt tacka för svaret, men jag kan för en
              gångs skull helhjärtat tillstå att jag inte är nöjd. Ni har tydligen
              en lite märklig ordning i Regeringskansliet. När man ställer interpellationer
              försöker ni inte ens låtsas att ni svarar på frågorna. Det är
              självklart en orimlig ordning att ingen minister svarar på de
              frågor som ställs.
            </seg>
            <seg n="cad141ea">
              Den fråga som kommunministern svarar på handlar om de relativa
              lönenivåerna och kostnadsutjämningen. Det finns en stor poäng
              i att den generella lönenivån förmodligen inte är påverkbar, medan
              däremot den direkta lönenivån inom kommunen eller landstinget
              alltså de nu aktuella kvinnolönerna naturligtvis är påverkbar.
              Utifrån den principen ska ju inte en lönejustering kompenseras
              via kostnadsutjämningen.
            </seg>
            <seg n="5cf149a4">
              Problemet är att inkomst- och kostnadsutjämningen inte ses tillsammans,
              utan var och en för sig. Det innebär att systemet direkt försvårar
              en lönerevidering genom att i stort sett hela den ökade skattekraft
              som tas in som löneförhöjningar till kommunpersonal får skickas
              vidare. Därför menar jag att systemet försvårar. Det är inte neutralt,
              utan det motverkar, vilket inte kan vara rimligt.
            </seg>
            <seg n="8bbce86e">
              Det finns många tekniska lösningar på detta, men svaret på den
              fråga som jag ställde till jämställdhetsministern tycks fortfarande
              vara att man inte anser att skatteutjämningssystemet har någon
              roll i sammanhanget. Tvärtom är det uppenbart att det får lov
              att motverka dessa syften. Det tycker jag är oacceptabelt.
            </seg>
            <seg n="250b1951">
              Den andra frågan som jag ställde handlade om vad man i övrigt
              vill göra när det gäller de ekonomiska villkoren för kommuner
              och landsting för att de ska främja, inte motverka, en utjämning
              av de oskäliga löneskillnaderna. Här kan jag hoppas, eller i varje
              fall föreslå, att statsrådet använder sin nästa replik till att
              faktiskt svara på den frågan. Det gäller ju inte alls enbart skatteutjämningen,
              utan staten sätter också upp en lång rad andra villkor för kommuner
              och landsting, vilka antingen kan underlätta eller försvåra en
              utveckling mot rättvisare löner och för den delen också mot anständiga
              arbetsvillkor, eftersom de två sakerna tyvärr hänger ihop inom
              många av de kvinnodominerade yrkena. Man har alltså inte heller
              lika bra arbetsvillkor, vilket inte minst syns i sjukskrivningsstatistiken.
            </seg>
            <seg n="80fcec08">
              Vi kan se, för att ta ett exempel, att det trots allt förefaller
              att finnas ett samband mellan andelen privat driven vård och löneläget
              inom landstinget. Det skulle vara mycket intressant att få detta
              ytterligare belyst. De Wärnerssonpengar som tidigare fanns fick
              man inte använda till att förbättra lönevillkoren för att därmed
              få rättvisare löner och en attraktivare arbetsmarknad.
            </seg>
            <seg n="857acc5c">
              Det skulle vara intressant att få veta vilken genusanalys ni
              gjort av slutsatsen att man har olika typer av specialdestinerade
              bidrag, tillfälliga sysselsättningsstöd och så vidare. Det här
              handlar ju om villkor som starkt påverkar kommunernas möjligheter
              att bedriva en långsiktig politik där man höjer den generella
              lönenivån. De möjligheterna försvåras naturligtvis av den här
              typen av styrning och tillfälliga beslut kring stödformerna. Det
              skulle alltså vara bra om statsrådet svarade på den frågan.
            </seg>
          </u>
          <note n="cf4859b7">
            Anf. 121 Statsrådet LARS-ERIK LÖVDÉN (s):
          </note>
          <u who="Q4972961" xml:id="i-fd1c138aba176292-0" n="ea6dba72" prev="i-caab54c49af07797-0">
            <seg n="950af582">
              Herr talman! Jag har i grunden inte någon annan uppfattning än
              Karin Pilsäter. Det vore förvånande om jag skulle ha det när det
              gäller vikten av att det finns goda arbetsgivare i kommuner och
              landsting som bedriver en rättvis och inte könsdiskriminerande
              lönepolitik. Det är upp till arbetsgivarna att se till att de
              bedriver en sådan lönepolitik, och där finns i dag mycket övrigt
              att önska. Man måste naturligtvis eftersträva en lönepolitik som
              bär jämställdhetens förtecken.
            </seg>
            <seg n="49e91181">
              Sedan kan vi ha en lång utläggning om de ekonomiska villkoren
              för kommunerna och landstingen och om intresset av specialdestinerade
              statsbidrag kontra generella statsbidrag. Jag är principiellt
              anhängare av generella statsbidrag för att kommunerna och landstingen
              i så stor utsträckning som möjligt själva ska kunna göra prioriteringar.
              Däremot kan det från stund till annan finnas skäl att gå in med
              specialinriktade bidrag för att därigenom lösa problem där det
              finns ett nationellt intresse av att förbättra kvaliteten och
              bygga ut verksamheten.
            </seg>
            <seg n="06523685">
              När det gäller utjämningssystemet är det väl bra att vi delvis
              är överens om att det är svårt att inom ramen för utjämningssystemet
              hantera de här frågorna. Det är svårt, eftersom mönstret inte
              är entydigt. Det är visserligen sant att löneläget för kommunalanställda
              i Helsingforssregionen ligger över det riksgenomsnittliga löneläget.
              Men även inom Helsingforssregionen varierar löneläget kraftigt.
            </seg>
            <seg n="e27f8abb">
              Två kommuner med ungefär samma skattekraft kan i den kommunala
              verksamheten ha stora skillnader i lönekostnader. I min hemregion,
              Malmöregionen, har Malmö ett löneläge som ligger kring riksgenomsnittet
              medan det i alla kranskommuner ligger kraftigt över riksgenomsnittet.
            </seg>
            <seg n="11ef28a7">
              Att väga in lönekostnadsskillnaderna är ingen enkel problematik.
              Vi får inte i utjämningssystemet bygga in en modell som innebär
              att om en kommun höjer lönerna får övriga kommuner vara med och
              betala den lönehöjningen. I så fall riskerar vi att komma in i
              en lönekostnadsspiral som inte vore bra från allmän ekonomiskpolitisk
              synpunkt.
            </seg>
            <seg n="c47e4b23">
              Vi ska titta på den här frågan i det fortsatta arbetet med utjämningssystemet
              och se ifall vi kan hitta en modell som kan väga in strukturella
              lönekostnadsskillnader, men i så fall måste det vara en modell
              som inte är påverkbar för den enskilda kommunen.
            </seg>
          </u>
          <note type="speaker" n="ebb1477c">
            Anf. 122 KARIN PILSÄTER (fp):
          </note>
          <u who="Q4972961" xml:id="i-caab54c49af07797-1" n="ea6dba72" next="i-fd1c138aba176292-1">
            <seg n="d8b45b94">
              Herr talman! Det är givetvis arbetsgivarnas ansvar att både ha
              anständiga och attraktiva lönevillkor och goda arbetsvillkor i
              övrigt. Men nu får ju dessa arbetsgivare i hög grad, i högre grad
              än andra arbetsgivare, sina villkor styrda. Deras möjlighet att
              ta detta ansvar är också starkt påverkat av vad regering och riksdag
              bestämmer, alltså i mycket högre grad än alla andra arbetsgivares.
              Därför måste man från statens och regeringens sida analysera vilka
              effekter olika beslut får och därefter väga saker och ting mot
              varandra.
            </seg>
            <seg n="13654064">
              Jag menar inte att könsperspektivet och löneperspektivet ska
              vara de enda bevekelsegrunderna för hur man utformar exempelvis
              statsbidrag. Jag har dock en känsla av att man alldeles för lite,
              ibland kanske inte alls, vägt in dem. I stället har man låtit
              andra hänsyn vara styrande när man fattat beslut om utformningar
              och sådant. Dessa olika tillfälliga stöd motverkar väl också möjligheten
              till att föra en långsiktigt ansvarsfull personalpolitik, eftersom
              man till exempel inte kan använda tillfälliga stöd till att höja
              lönerna då det ju är fråga om en kontinuerlig kostnad. I stället
              har man tillfälliga anställningar, vilket snarare fungerar som
              ett sätt att ytterligare driva på utvecklingen mot en arbetsmarknad
              där anställningsformer och anställningsvillkor är sämre än i andra
              sammanhang.
            </seg>
            <seg n="0bd9c6b2">
              Jag skulle därför vilja höra lite mer om vad regeringen har för
              avsikt att göra i fortsättningen. Det gäller till exempel de olika
              förslag som nu lagts fram. Jag skulle vilja veta på vilket sätt
              man menar att de främjar regeringens eget mål om bättre löne-
              och anställningsvillkor för kvinnorna i den offentliga sektorn.
            </seg>
            <seg n="ef80b724">
              Den andra frågeställningen gäller utjämningssystemet specifikt.
              Det är riktigt att man inte får bygga in en mekanism i systemet
              som innebär att om en höjer lönerna så får andra betala. Nu finns
              emellertid en motsatt mekanism inbyggd, det vill säga att när
              en höjer så tjänar de andra på det. När skattekraften ökar i en
              kommun försvinner nämligen merparten av den ut till de andra kommunerna.
              Det är alltså en motverkande mekanism.
            </seg>
            <seg n="67f03cde">
              Då tror jag det är vår linje att man i stället för att hela tiden
              bygga in ytterligare nya och fler modeller och mer som gör att
              systemet blir ännu mer invecklat och att den ena effekten slår
              ut den andra och så vidare måste börja fundera på att renodla
              systemet. Man bör ta färre faktorer och gå mer på de grundläggande
              demografiska faktorerna och kanske glesheten och de sociala faktorerna,
              och kanske inte ha en fullt så hög inkomstutjämning. På det viset
              har kommunerna större möjligheter att hantera de här frågorna
              själva. Det är den extremt långtgående inkomstutjämningen som
              är orsaken till att man måste försöka bygga in allting i kostnadsutjämningen.
              Det hela blir då hela tiden mer och mer invecklat och svåröverskådligt
              och framför allt mer och mer svårhanterligt.
            </seg>
            <seg n="9e565271">
              Det finns alltså all anledning att ni även i det här perspektivet
              funderar över en renodling och förenkling av systemet.
            </seg>
          </u>
          <note n="0072b3ef">
            Anf. 123 Statsrådet LARS-ERIK LÖVDÉN (s):
          </note>
          <u who="Q4972961" xml:id="i-fd1c138aba176292-1" n="ea6dba72" prev="i-caab54c49af07797-1">
            <seg n="7a681797">
              Herr talman! Jag är stark anhängare till ett enkelt och lättöverskådligt
              utjämningssystem. Samtidigt har jag kommit till insikten att det
              är svårt att komma dit. Det är bara att se på remissutfallet av
              Utjämningskommitténs förslag då inser man att det är komplext.
              Det är många faktorer som man måste ta hänsyn till därför att
              strukturerna i Kommun-Sverige är så olika. Det finns tillväxtkommuner
              med stark befolkningstillväxt som har sina bekymmer. Antalet barn
              i skolan ökar, och det måste man ta hänsyn till. Men det finns
              också glesbygdsfaktorer att ta hänsyn till. Detta är alltså ett
              komplext system.
            </seg>
            <seg n="5a843372">
              Jag tror inte att vi genom utjämningssystemet kan komma åt de
              orättvisa löneskillnaderna mellan män och kvinnor. För det krävs
              en aktiv arbetsgivarpolitik med goda arbetsgivare som tittar både
              till lönekostnadsskillnader och till andra arbetsvillkor som påvekar
              förhållandet mellan män och kvinnor.
            </seg>
            <seg n="d70f5d35">
              Jag går nu över till den andra frågan om de mer allmänna ekonomiska
              förutsättningarna för kommunerna. Det har inte bara varit tillfälliga
              statsbidrag. Wärnerssonpengarna är inga tillfälliga statsbidrag;
              de permanentas nu efterhand. Redan från nästa år permanentas tre
              miljarder och görs om till generella statsbidrag enligt regeringens
              förslag. Man kan inte säga Folkpartiet heller har varit den som
              har legat på latsidan när det gäller att kräva ökade resurser
              till skolan och utbildningen. Det är väl snarare tvärtom Folkpartiet
              har legat på i den riktningen. Det var nödvändigt att göra en
              specialsatsning på skolan därför att vi såg att det behövdes fler
              lärare.
            </seg>
            <seg n="ee8d587d">
              Än en gång vill jag understryka att jag i princip är anhängare
              till generella statsbidrag. Det bör vara huvudprincipen. Det skapar
              frihet för kommunerna att göra prioriteringar. Därmed skapar det
              också ett utrymme för kommunerna, i varje fall för progressiva
              kommunledningar, att se till så att man utjämnar orättvisa löneskillnader.
            </seg>
          </u>
          <note type="speaker" n="32402b7a">
            Anf. 124 KARIN PILSÄTER (fp):
          </note>
          <u who="Q4972961" xml:id="i-643d978f9643ad31-3" n="ea6dba72">
            <seg n="8b69ac2d">
              Herr talman! Då är vi ju tillbaka vid ruta ett. Kommunernas förmåga
              och villkor för att driva den aktiva arbetsmarknadspolitiken är
              nämligen starkt styrda av staten. Dessutom måste rimligtvis regeringen
              anse sig ha ett ansvar för att ge kommunerna drivkrafter att jobba
              i rätt riktning i stället för att drivkraften som nu i vissa fall
              blir att jobba i fel riktning.
            </seg>
            <seg n="876cadf1">
              Det är riktigt att de så kallade Wärnerssonpengarna som om det
              var en särskild valuta nu blir generella statsbidrag. Men under
              de år som de har funnits har de just haft effekten att snarast
              motverka användandet av pengarna under den tiden. När de kom visste
              man ju inte att de skulle bli omvandlade till generella, ej villkorade,
              statsbidrag. Det är först nu som kommunerna kan börja använda
              de pengarna på det sättet.
            </seg>
            <seg n="fe7be3ba">
              Det är helt riktigt att även mitt parti ibland driver på för
              att man ska ha riktade, öronmärkta pengar för olika verksamheter.
              Även vi för den diskussion som jag förstår att ni för i regeringen,
              där vissa vill ha riktade pengar och andra vill ha generella villkor.
              Det tror jag att vi ständigt måste försöka leva med. Det finns
              inget som är svart eller vitt. Däremot tycker jag att det är viktigt
              att man har med infallsvinkeln att ju mer man öronmärker och ju
              mer man gör tillfälligt, desto svårare blir det för kommunerna
              att kunna ta det andra arbetsgivaransvaret. Det är viktigt att
              vi ser till att det på ett tydligare sätt än nu kommer med i diskussionen.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="f737c07c">
            24 § Svar på interpellationerna 2003/04:523, 524 och 525 om förmögenhetsskatten
          </note>
          <note type="speaker" n="93846fda">
            Anf. 125 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-64" n="c593f44d">
            <seg n="d5e2a0a5">
              Herr talman! Magdalena Andersson, Ulf Sjösten och Inger René
              har ställt olika frågor till mig om förmögenhetsskatten.
            </seg>
            <seg n="a6ed04a3">
              Magdalena Andersson har frågat dels om jag avser att följa de
              råd som Förtroendekommissionen och Skatteverket har gett om förmögenhetsskatten,
              dels vilka åtgärder jag avser att vidta för att avskaffa den.
            </seg>
            <seg n="fce7bccc">
              Ulf Sjösten har frågat vilka åtgärder jag avser att vidta för
              att lätta den ekonomiska börda som förmögenhetsskatten innebär
              för många egnahemsägare.
            </seg>
            <seg n="f29cc6eb">
              Inger René, slutligen, har frågat dels vilka initiativ jag kommer
              att vidta för att följa statsministerns uttalande om förmögenhetsskatten,
              dels vilka åtgärder jag kommer att vidta för att den ska kunna
              avskaffas.
            </seg>
            <seg n="9b45261b">
              Jag avser att besvara interpellationerna i ett sammanhang.
            </seg>
            <seg n="b2588f21">
              Jag börjar med frågan om förmögenhetsbeskattningen av småhus.
              Som Ulf Sjösten påpekar svarar småhus för permanentboende för
              ungefär en fjärdedel av de tillgångar som förmögenhetsbeskattas.
              Med tanke på att småhus utgör den överlägset största tillgången
              för hushållen anser jag inte att siffran i sig är särskilt anmärkningsvärd.
              En annan sak är att kombinationen av fastighetsskatt och förmögenhetsskatt
              kan utgöra ett problem för hushåll med låga inkomster i områden
              där fastighetspriserna stigit kraftigt. Regeringen har därför
              vidtagit en rad åtgärder för att lindra boendeskatterna, i synnerhet
              för dem med låga inkomster. Som en följd av de stigande taxeringsvärdena
              har fribeloppen i förmögenhetsbeskattningen höjts vid två tillfällen
              under de senaste åren. Utan dessa höjningar hade ca 550 000 småhusägare
              betalat förmögenhetsskatt i stället för dagens ca 190 000. Som
              bekant finns det sedan år 2001 en begränsningsregel för fastighetsskatten.
              Från och med i år har den lagen kompletterats med en motsvarande
              begränsningsregel för förmögenhetsskatten. Regeln innebär att
              den som tillgodoräknas skattereduktion för fastighetsskatten,
              och som betalar förmögenhetsskatt, även ska kunna tillgodoräknas
              motsvarande skattereduktion för den del av förmögenhetsskatten
              som belöper på permanentbostaden. Enligt Finansdepartementets
              beräkningar kommer ca 20 000 personer att tillgodoräknas skattereduktion
              för förmögenhetsskatt.
            </seg>
            <seg n="65d50cab">
              Jag följer naturligtvis utvecklingen noga när det gäller beskattningen
              av boendet. För närvarande är jag emellertid inte beredd att föreslå
              några ytterligare förändringar.
            </seg>
            <seg n="bcfe1362">
              Beträffande övriga frågor kan jag egentligen inte säga mer i
              dag än det jag sade i ett interpellationssvar till Ulf Sjösten
              så sent som den 20 april i år för två månader sedan nämligen att
              regeringen avser att återkomma med förslag om förmögenhetsskatten
              i samband med budgetpropositionen i höst.
            </seg>
          </u>
          <note type="speaker" n="9bac8e4a">
            Anf. 126 MAGDALENA ANDERSSON (m):
          </note>
          <u who="Q4935870" xml:id="i-e8ad6da392002337-0" n="0bee4072">
            <seg n="d3f003f4">
              Herr talman! Förmögenhetsskatten i vårt land är 1,5 % för den
              del av den skattepliktiga förmögenheten som är över 1 ½ miljon
              kronor för ensamstående och 2 miljoner för gifta. Den självständighet
              som vi är så stolta över att vi har i vårt land försvinner alltså
              helt plötsligt. Det individuella ägandet försvinner för den som
              gifter sig. Man är inte längre två individer utan man sambeskattas
              i stället.
            </seg>
            <seg n="535264fb">
              Men det räcker inte med det. Det gäller för den som är gift eller
              har barn tillsammans med den som man lever ihop med. De som inte
              är gifta med varandra utan som väljer att vara sambo i stället
              och som inte har gemensamma barn de sambeskattas inte! De är fortfarande
              två åtskilda individer med egna liv och egna ekonomier.
            </seg>
            <seg n="0b05e937">
              Om man gör tankeexperimentet att två sambor som inte har gemensamma
              barn väljer att gifta sig eller får barn tillsammans är den förmögenhet
              som de har inte längre deras enskilda förmögenhet. Då sambeskattas
              de. Då får de en förmögenhetsskatt som ökar med upp till 15 000
              kr om året eftersom den skattefria delen av förmögenheten sjunker
              från 3 till 2 miljoner.
            </seg>
            <seg n="e16ef6b6">
              Det betyder att människor som väljer att gifta sig med varandra
              får räkna med att betala uppemot 1 250 kr i månaden i förmögenhetsskatt
              för att de valde att gifta sig i stället för att vara sambor eller
              för att de valde att få barn tillsammans med varandra i stället
              för att ha med sig barn från någon annan kull. Detta tycker jag
              är direkt skamligt.
            </seg>
            <seg n="74406c1a">
              Man kan fråga: Ska samhället verkligen ha i uppgift att på detta
              sätt göra ett avståndstagande mot själva äktenskapet, att man
              inte ser äktenskapet som något som man ska vara särskilt rädd
              om utan att det i stället ska kosta att vara gift? Nej, så ska
              det naturligtvis inte vara. En modern människa som lever i detta
              sekel måste inse att det är förhistoria att sambeskatta två individer
              på detta sätt. Alltså: Vanliga inkomster sambeskattas inte, men
              förmögenheter sambeskattas. Då är du inte längre en individ i
              Sverige.
            </seg>
            <seg n="65935000">
              Skatteverket i Solna säger att förmögenhetsskatten är godtycklig.
              Den är inte jämställd, och den är möjlig att manipulera.
            </seg>
            <seg n="be82282a">
              Man kan göra som jag gjorde i min interpellation, nämligen fundera
              på vem som egentligen är förmögen i Sverige. Jag har tittat i
              Norstedts svenska ordbok. Där står det att den som är förmögen
              är en person som är väl försedd med ekonomiska tillgångar som
              medger en bekväm tillvaro. Enligt samma ordbok är en förmögenhet
              en större mängd av ekonomiska tillgångar.
            </seg>
            <seg n="bc93804d">
              Men, herr talman, i vårt land belönas den som skatteplanerar.
              Den som är sambo i stället för gift belönas. Den som inte skatteplanerar
              får betala. Den som gifter sig i stället för att vara sambo får
              betala.
            </seg>
            <seg n="9c7675ac">
              Finansministern har i interpellationssvaret inte svarat på mina
              frågor, men jag har några andra frågor som jag kan ställa i stället.
            </seg>
            <seg n="b4a78256">
              Anser finansministern att den änka som bor i ett attraktivt bostadsområde
              är en förmögen person även om hon inte har några realiserbara
              tillgångar förutom sitt hus? Anser finansministern att förmögenhetsskatten
              är en rättvis och jämlik skatt? Anser finansministern att samhället
              ska uppmuntra samboende i stället för äktenskap?
            </seg>
          </u>
          <note type="speaker" n="c13cd1eb">
            Anf. 127 ULF SJÖSTEN (m):
          </note>
          <u who="Q6179028" xml:id="i-e3e4e22a9183c8f6-0" n="39320a9e" next="i-e9d2b1ab3e7e85c1-0">
            <seg n="3bd668e3">
              Herr talman! Förmögenhetsskattens vara eller inte vara har varit
              i politikens fokus under våren. Som det tidigare har sagts i debatten
              råder det i dag en relativt stor enighet om förmögenhetsskattens
              skadliga effekter för god utveckling och tillväxt i Sverige och
              vikten av att ta bort den orättvisa och lotteribetonade skatten.
            </seg>
            <seg n="2b578ffa">
              Skiftande signaler med stor spännvidd har skapat många frågetecken
              kring regeringens inställning till förmögenhetsskattens fortsatta
              existens.
            </seg>
            <seg n="efa96071">
              Finansministern har tidigare hänvisat till förhandlingarna med
              stödpartierna Vänsterpartiet och Miljöpartiet som i varje fall
              en del av orsaken till att förmögenhetsskatten, som är skadlig
              för tillväxt och utveckling i vårt land, fortfarande biter sig
              kvar i det svenska skattesystemet.
            </seg>
            <seg n="a656da28">
              Herr talman! Man kan förstå att förhandlingar sker och att saker
              och ting utreds. Men den här skatten är farlig, och den tar betydligt
              mer än den ger. Få förstår i dag varför den över huvud taget kom
              till.
            </seg>
            <seg n="e4254c8e">
              Som tidigare sagts är egnahemsägare, småhusägare, särskilt utsatta
              för denna skatt när den kombineras med fastighetsskatten.
            </seg>
            <seg n="80103f1a">
              De sammanställningar som riksdagens utredningstjänst, RUT, har
              gjort visar att förmögenhetsskatten till betydande del tas ut
              på det egna boendet och att människor med begränsade förmögenheter
              i större utsträckning betalar förmögenhetsskatt på småhus för
              permanentboende.
            </seg>
            <seg n="d020f9ef">
              Herr talman! Finansministern säger i svaret på min interpellation
              att dessa siffror i sig inte är speciellt anmärkningsvärda. För
              dem som drabbas är de inte bara anmärkningsvärda och svåra att
              förstå utan också ytterst plågsamma. Det kan jag försäkra.
            </seg>
            <seg n="c378dd51">
              En annan aspekt är att samtidigt som vi bejakar turism i olika
              former avfolkar vi med denna skatt delar av vårt land, framför
              allt kustsamhällen med fastigheter som är högt taxerade, och försvårar
              därigenom en aktiv turistnäring. För mig som västsvensk är detta
              givetvis speciellt aktuellt med den bohuslänska kusten.
            </seg>
            <seg n="ee212ef5">
              Finansministern nämner också den begränsningsregel för fastighetsskatt
              som tillkom 2001. Faktum är att fastighetsskatten och förmögenhetsskatten
              i kombination fortfarande slår mycket hårt framför allt mot människor
              som har fastigheter med höga taxeringsvärden. Det har inte förändrats.
            </seg>
            <seg n="fd07112f">
              Det har lappats och lagats i ett sjukt system, där den enda boten
              är att ta bort det onda. Och i det här fallet är det onda förmögenhetsskatten.
            </seg>
            <seg n="ea551d71">
              Socialdemokraterna och deras stödpartier tycks ha stora problem
              när det gäller många frågor, inte minst förmögenhetsskattens vara
              eller inte vara. Den obeslutsamhet som vi nu tyvärr har vant oss
              vid skadar landet och är en faktor som hindrar tillväxt och utveckling
              i Sverige, något som vårt land så innerligt väl behöver just i
              dessa dagar.
            </seg>
            <seg n="2b385a75">
              Varför fortsätter den svenska regeringen att administrera en
              skatt som driver kapital ur landet och missgynnar kapitalbildning,
              riskvillighet, investeringar, nyföretagande och missgynnar vanliga
              egnahemsägare och gynnar dem som är riktigt rika och har bäst
              möjligheter att tillse att de slipper skatten?
            </seg>
            <seg n="63d0efbe">
              Vad är egentligen anledningen till att förmögenhetsskatten fortfarande
              är kvar, Bosse Ringholm?
            </seg>
          </u>
          <note n="3518bc74">
            Anf. 128 INGER RENÉ (m):
          </note>
          <u who="Q6179028" xml:id="i-e9d2b1ab3e7e85c1-0" n="39320a9e" prev="i-e3e4e22a9183c8f6-0">
            <seg n="aa6c8546">
              Herr talman! Det hör till att man ska tacka för svaret. Men det
              är litet svårt den här gången eftersom jag praktiskt taget inte
              har fått något svar. Jag får i stället tacka finansministern för
              att han faktiskt är här, och kanske särskilt nu, när det finns
              annat som drar, inte minst i TV-sammanhang, än en interpellationsdebatt.
            </seg>
            <seg n="cdd4b7ef">
              Mina frågor handlade bland annat om statsministerns uttalande
              att det tyvärr finns ett inslag i förmögenhetsskatten som gör
              att den börjar bli frivillig. Utifrån detta drar statsministern
              slutsatsen att det är värt att reflektera över om förmögenhetsskatten
              över huvud taget ska finnas kvar.
            </seg>
            <seg n="a985a3ea">
              Min ena fråga utifrån detta är om finansministern delar statsministerns
              uppfattning. Den andra frågan handlar om vilka åtgärder finansministern
              tänker vidta för att förmögenhetsskatten ska avskaffas.
            </seg>
            <seg n="dcd386d2">
              Men detta vill finansministern alltså inte diskutera. Låt oss
              då i stället tala om grunden för ett sunt skatteuttag, nämligen
              frågor om rättvisa och solidaritet.
            </seg>
            <seg n="bcf4a4b1">
              Tycker finansministern att det är rättvist och solidariskt att
              inte mycket rika människor behöver betala förmögenhetsskatt eller
              att personer med ett enskilt aktieinnehav som motsvarar minst
              25 % av bolagets röstvärde inte betalar förmögenhetsskatt? Är
              det rättvist och solidariskt?
            </seg>
            <seg n="a3ca9fe2">
              Är det rättvist och solidariskt att jordbruk och jordbruksfastigheter
              är undantagna från förmögenhetsskatt? Det gör att det i dag finns
              en och annan som inte avser att leva på sitt jordbruk men som
              genom detta ägande slipper förmögenhetsskatt. Är det rättvist
              om man nu jämför med till exempel fiskaren i Bohuslän som får
              betala fastighetsskatt och förmögenhetsskatt för sitt strandnära
              boende? Är det rättvisa?
            </seg>
            <seg n="482faa0a">
              Är det rättvist och solidariskt att människor med kunskaper och
              tillgång till expertis har oändligt mycket lättare att klara sig
              undan förmögenhetsskatten än den som saknar denna expertis?
            </seg>
            <seg n="81f03901">
              Är det rättvist och solidariskt, finansministern, att ha en förmögenhetsskatt
              som inte besvärar höginkomsttagare men som är en extra bestraffning
              av egnahems- och sommarstugeägare?
            </seg>
            <seg n="377b359c">
              Många, inte minst i min valkrets Bohuslän, berättar om en känsla
              av maktlöshet, en ekonomisk strypsnara som dras åt liknande den
              spanska garrotteringen, som jag har fått som ett exempel.
            </seg>
            <seg n="1c16c0cb">
              Är det rättvist och solidariskt att de ekonomiska förhållandena
              för jämförbara familjer, familjer av samma struktur och med samma
              inkomstläge, blir så olika beroende på var i Sverige man bor detta
              beroende på boendeskatter? Jag skulle gärna vilja höra finansministerns
              synpunkter på rättvisa och solidaritet när det gäller dessa beskattningsfrågor.
            </seg>
            <seg n="400cd648">
              Herr talman! Jag beklagar att jag sent anmälde mig till debatten,
              men jag var på ett intressant seminarium anordnat av RUT allas
              vårt RUT, riksdagens utredningstjänst som handlade om något så
              oerhört intressant som den kommunala skatteutjämningen, skatteutjämningen
              mellan kommuner och landsting. RUT är ju något som vi alla numera
              litar på. Inte minst både socialdemokrater och moderater har god
              anledning att luta sig mot denna utmärkta institution här inom
              riksdagen.
            </seg>
            <seg n="a62a5e93">
              Låt mig dock gå vidare till interpellationerna och säga att det
              alltid är lika trevligt att debattera med statsrådet Ringholm
              om de här sakerna. Jag skulle vilja börja med det ideologiska
              och fråga: Är förmögenhetsskatten en bra skatt enligt principen
              skatt efter bärkraft?
            </seg>
            <seg n="d0795329">
              Våra två partier är eniga om att den grundläggande principen
              för all beskattning är att vi ska ha skatt efter bärkraft. Men
              utvecklingen har gått dithän att det är som flera av mina vänner
              från Moderaterna här talat om, nämligen att just förmögenhetsskatten
              har blivit ett lotteri. Generaldirektören för det tidigare Riksskatteverket
              säger att förmögenhetsskatten har blivit en frivillig skatt.
            </seg>
            <seg n="3e217f25">
              Det har flyttats så oerhört stora summor utanför detta land 500
              miljarder visar en utredning för två år sedan från dåvarande Riksskatteverket
              att man inte längre kan säga att det finns någon rättvisa i denna
              skatt.
            </seg>
            <seg n="c87d3f88">
              Tidigare har vi hört finansministern säga att det ändå är så
              att den översta kvartilen kanske betalar bortemot 90 % av den
              förmögenhetsskatt som nu betalas in. Då skulle man kunna tycka
              att detta är en god sak. Men problemet är att det inom denna kvartil,
              och även inom andra kvartiler, för enskilda individer blir fruktansvärt
              orättvist. Många människor känner sig plågade framför allt av
              det som tagits upp här, nämligen av att en så stor del av förmögenhetsskatten
              kommer från höjda taxeringsvärden. Det gör att det finns en rent
              social sida i detta. Människor känner inte längre att, som Gunnar
              Sträng så väl uttryckte det, villaägarna ska vara en del av vårt
              folk.
            </seg>
            <seg n="a4a042a3">
              Alltför många känner sig otroligt pressade. Man kan inte påverka
              den egna förmögenhetsskatten. Det är andra som påverkar den genom
              att de flyttar in.
            </seg>
            <seg n="de4a609b">
              Är det inte så orimliga effekter för ett fåtal människor att
              detta är en grund för att man måste göra någonting mera radikalt
              än de i och för sig goda åtgärder som statsrådet vidtagit här?
              Det finns ett systemfel i hela förmögenhetsskattedebatten. Det
              visar också det som hänt under våren. Det gäller då inte bara
              statsministerns uttalande om att den här skatten kanske borde
              avskaffas. I skatteutskottet, där Ulf Sjösten och jag sitter med,
              har vi under våren hört att förmögenhetsskatten är en alldeles
              lysande skatt. I Skattebasutredningen talar en annan utmärkt socialdemokrat
              om denna skatt som en alldeles utmärkt skatt. Egendomsskattekommittén
              har, tror jag, just i dag sagt men det har kanske inte kommit
              ut ännu att det måste vara nya regler för vissa delar på förmögenhetssidan.
              På något sätt blir det hela alldeles orimligt.
            </seg>
            <seg n="909c1c5e">
              Jag får väl återkomma till detta i nästa inlägg men vill nu bara
              fråga: Tycker statsrådet att den här skatten uppfyller de krav
              på skatt efter bärkraft som folkpartister, liberaler och socialdemokrater
              i årtionden har varit eniga om?
            </seg>
          </u>
          <note n="7d3a939d">
            Anf. 129 GUNNAR ANDRÉN (fp):
          </note>
          <note type="speaker" n="60602e34">
            Anf. 130 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-65" n="c593f44d">
            <seg n="e51a9cfe">
              Herr talman! Svensk ekonomi har under de tio senaste åren, efter
              regeringsskiftet 1994, utvecklats snabbare än ekonomin i övriga
              EU-länder. Många av dessa övriga EU-länder har inte någon förmögenhetsskatt,
              och de har inte alls haft en lika god utveckling. Av det drar
              jag inte slutsatsen att det finns ett sådant oavvisligt samband
              men är kanske något förvånad över den enorma vikt som interpellanterna
              lägger vid förmögenhetsskatten, som omfattar några få miljarder
              kronor i vår ekonomi om drygt 2 300 miljarder. Jag tror inte att
              man ska överdriva förmögenhetsskattens vikt och roll i hela vår
              ekonomi, utan det handlar kanske om helt andra proportioner.
            </seg>
            <seg n="6512a755">
              Dessutom tror jag att interpellanterna är väl medvetna om att
              det, naturligtvis, finns en del skönhetsfläckar och problem med
              förmögenhetsskatten. Det är därför som regeringen för ett par
              år sedan tillsatte en särskild utredning, Egendomsskattekommittén,
              som tittat närmare på både förmögenhetsskatten och arvs- och gåvoskatten
              men också på en del andra av våra skatter.
            </seg>
            <seg n="410b5a6a">
              Regeringen har också, vilket jag har redovisat i mitt interpellationssvar,
              vidtagit en rad åtgärder för att säkerställa förmögenhetsskatten
              och fastighetsskatten just för att se till att få bort en del
              av de svårigheter som funnits. Framför allt har regeringen där
              sett till att personer med låga inkomster via begränsningsregler,
              ändrade förmögenhetsskatteregler och annat har fått bättre villkor.
            </seg>
            <seg n="807e7e1c">
              Det är kanske också något märkligt att interpellanterna hävdar
              att hundratals miljarder kronor försvinner ut ur landet på grund
              av denna förmögenhetsskatt, som de själva säger egentligen inte
              betalas av de rika människorna utan betalas av andra med betydligt
              mindre inkomster. Argumentationen verkar inte hänga ihop på något
              sätt.
            </seg>
            <seg n="61371855">
              Om det nu försvinner väldigt mycket kapital utomlands därför
              att man är rädd för att de som har höga inkomster tvingas betala
              så oerhört mycket i förmögenhetsskatt borde logiken egentligen
              vara en annan. Jag tror att man ska värdera förmögenhetsskatten
              på det sättet att den inte har den enorma betydelse som dess vedersakare
              ofta framför.
            </seg>
            <seg n="4f5ac4c5">
              Det finns skäl att göra ändringar både nu och i framtiden. Det
              är därför som vi noga ska titta på Egendomsskattekommitténs olika
              förslag. Jag kan bara konstatera att jag inte har hört ett enda
              argument som inte förts fram förr i diskussionen här i kammaren
              och i andra sammanhang. Det visar kanske att fantasilösheten präglar
              interpellationerna mer än någon form av konstruktiva idéer om
              hur vi kan utveckla vårt skattesystem.
            </seg>
            <seg n="10b46fc4">
              Det råder ingen tvekan om att den som i dag har ett småhus aldrig
              har haft så låga kapitalkostnader för sitt boende som nu. Det
              måste man också väga in i bilden. Det är faktiskt så att den som
              har betalat av sina lån och den som har mycket låga lån inte har
              några kostnader alls eller mycket låga kostnader. Även den som
              har relativt omfattande lån har lägre kapitalkostnader än som
              varit fallet på många många år genom den utomordentligt låga räntenivå
              som vi för närvarande har. Detta har betytt väldigt mycket mer
              än skatterna för att sänka boendekostnaderna. Det har ingen av
              interpellanterna velat upptäcka eller ens vågat nämna i debatten.
              Jag kan förstå det politiska syftet den godbiten vill man över
              huvud taget inte höra talas om.
            </seg>
          </u>
          <note type="speaker" n="ae5e9a3e">
            Anf. 131 MAGDALENA ANDERSSON (m):
          </note>
          <u who="Q4935870" xml:id="i-e8ad6da392002337-1" n="0bee4072">
            <seg n="6c54cc6f">
              Herr talman! Gunnar Andrén! Det är inte bara så att vi litar
              på RUT, utan vi vill också införa RUT detta med hushållsnära tjänster.
              Frågan är bara om finansministern vill det.
            </seg>
            <seg n="10e15d07">
              Jag må säga, herr talman, att jag blir ganska förvånad när jag
              hör vår finansminister vara så häpen över att vi lägger sådan
              vikt vid några få miljarder. Om det var så vore det väl ingen
              suck för finansministern att biträda vår uppfattning och säga:
              Är det här så väldigt viktigt kan vi väl ta bort de där få miljarderna.
            </seg>
            <seg n="d4b29e48">
              Jag tror att jag har växt upp under andra omständigheter än finansministern
              i alla fall verkar det vara så när jag försöker förstå finansministerns
              inställning både till beloppet miljarder och till det här med
              skulder. Vi verkar skilja oss ganska markant från varandra.
            </seg>
            <seg n="6889308e">
              Jag har fått lära mig att man alltid ska göra rätt för sig och
              aldrig sätta sig i skuld. Man ska heller inte köpa på avbetalning,
              för det lönar sig aldrig utan kostar bara mer. Lån kan tas till
              riktigt stora saker, men i övrigt gäller att spara före köp. Så
              har jag och många med mig levt, och så har väldigt många äldre
              människor gjort.
            </seg>
            <seg n="e61549ca">
              Man har köpt hus, man har tagit lån, man har betalat sina räntor
              och amorterat på sina lån därför att man har lärt sig att det
              är det man ska göra. Nu på ålderns höst har man i princip husen
              färdiga. Samtidigt har man försakat mängder med saker semesterresor,
              nyare och större bil, allt annat som man kunde ha valt att lägga
              pengarna på. Men man har tyckt att det var viktigare att göra
              rätt för sig och att vara skuldfri. Jag förstår det resonemanget.
              Frågan är om finansministern gör det.
            </seg>
            <seg n="d5e26447">
              Men vad händer med de här människorna? Helt plötsligt har de
              fått veta att de är förmögna, inte för att de själva någonsin
              har haft den uppfattningen men för att samhället säger det. De
              bor i ett hus i ett attraktivt område som har fått ett högt taxeringsvärde.
              De har betalat av det mesta på sin skuld, och då ska de betala
              förmögenhetsskatt. De har fått en förmögenhet, men det är bara
              på papper. Alla har påpekat detta. Det går inte att skicka in
              två fönster för att betala skatten. Inte förrän huset är sålt
              finns det några tillgångar över huvud taget.
            </seg>
            <seg n="72c03e33">
              Herr talman! Det samhälle som vill straffa människor som vill
              leva ärligt och göra rätt för sig och som tycker precis så som
              vår statsminister en gång sade den som är satt i skuld är icke
              fri är väl ett väldigt underligt samhälle. Människor som inte
              vill sitta i skuld bestraffas i dag. Men de som bor i hyreslägenhet,
              köper en ny bil vart och vartannat år och åker på utlandssemester,
              unnar sig av livets goda, köper en ny TV med de allra senaste
              finesserna på lån, har inga pengar på banken, för de har levt
              upp sina tillgångar, behöver inte betala någon extraskatt. De
              har levt upp sina pengar, och de behöver inte betala någon förmögenhetsskatt.
              De som har sparat och försökt göra rätt för sig måste göra det.
            </seg>
            <seg n="300e6f10">
              Vilken familj borde samhället enligt finansministerns uppfattning
              stödja och stötta? Vilken familj är den som är ett gott föredöme?
              Jag är klar över min uppfattning. Jag tror fortfarande att det
              är värdefullt att leva efter moralen i den gamla Lyckoslantens
              Spara och Slösa. Om det är också finansministerns uppfattning
              borde förmögenhetsskatten avskaffas.
            </seg>
          </u>
          <note type="speaker" n="89c9c7bf">
            Anf. 132 ULF SJÖSTEN (m):
          </note>
          <u who="Q6179028" xml:id="i-e3e4e22a9183c8f6-1" n="39320a9e" next="i-e9d2b1ab3e7e85c1-1">
            <seg n="9a10bc1b">
              Herr talman! Jag kan konstatera att vi fortfarande inte har fått
              några svar på våra konkreta frågor. Bristen på fantasi gäller
              väl i så fall en tvåvägskommunikation i just den här debatten.
              Det tycker jag att man kan konstatera.
            </seg>
            <seg n="53bd4fdb">
              Bosse Ringholm undrar varför vi lägger så stor vikt vid förmögenhetsskatten
              och varför vi så gärna vill debattera med just honom om denna
              skatt.
            </seg>
            <seg n="798f83ab">
              Herr talman! Vi lägger stor vikt vid förmögenhetsskatten därför
              att dess konsekvenser är så allvarliga och kännbara för vanliga
              människor i detta vårt Sverige. Det är anledningen.
            </seg>
            <seg n="b345a139">
              Inom EU överger alltfler länder förmögenhetsskatten. Bland OECD:s
              30 medlemmar finns skatten kvar i 8 länder. Under 1990-talet avskaffades
              skatten i Danmark, Tyskland, Nederländerna och Österrike. Utredningsförslag
              finns om att slopa eller sänka förmögenhetsskatten även i Finland
              och Norge. Sverige är det land som tar ut den högsta skatten särskilt
              på små förmögenheter. Svenskar klassas snabbt som rika, som har
              nämnts tidigare i debatten, om man äger ett småhus. Detta gör
              att förmögenhetsskatten ofta utgör en extra fastighetsskatt. Som
              tidigare sagts betyder detta sammantaget att de som är riktigt
              rika slipper och har bäst möjlighet att undandra sig skatten,
              samtidigt som de som betalar skatten ofta är småhusägare som har
              varit flitiga och amorterat ned sina skulder utan att för den
              skull ha stora eller höga inkomster. Denna dubbelmoral har bidragit
              till en allmän uppluckring av skattemoralen som är besvärande.
              En oredovisad svart sektor i detta svenska samhälle som kanske
              uppgår till 150 miljarder kronor per år är givetvis ytterligare
              en försvårande faktor.
            </seg>
            <seg n="0979e7fb">
              Förmögenhetsskatten tas ut oavsett om förmögenheten genererar
              löpande inkomster eller ej. Detta strider mot en grundläggande
              princip för svensk beskattning, nämligen att man inte ska beskatta
              något förrän skattebasen gett pengar att betala skatten med. Regeringen
              har uppenbarligen insett att den likviditetsdränering som skatten
              medför skapar problem för betydande grupper och har därför fortsatt
              lappandet och lagandet i ett obsolet system.
            </seg>
            <seg n="21b85c5f">
              Herr talman! Eftersom den här frågan inte är ny och eftersom
              problemställningarna definitivt inte är nya undrar jag om landets
              finansminister har någon uppfattning egen uppfattning, regeringens
              uppfattning eller regeringens och samarbetspartiernas uppfattning
              om när den orättvisa, destruktiva och tillväxtfientliga förmögenhetsskatten
              kan försvinna från den svenska skattekartan.
            </seg>
          </u>
          <note n="d3a72c7f">
            Anf. 133 INGER RENÉ (m):
          </note>
          <u who="Q6179028" xml:id="i-e9d2b1ab3e7e85c1-1" n="39320a9e" prev="i-e3e4e22a9183c8f6-1">
            <seg n="e053d097">
              Herr talman! Finansministern sade att vi inte ska överdriva betydelsen
              av förmögenhetsskatten. Välkommen till Bohuslän, finansministern!
              Jag vågar påstå att det inte finns någon fråga som är så aktuell
              i min valkrets som förmögenhetsskatten. E 6:an slår under vissa
              månader, när den är på tapeten, möjligen den frågan. Annars slår
              frågan om förmögenhetsskatten alla andra frågor och har gjort
              det under de år som jag har suttit i riksdagen. Det beror på att
              människor faktiskt tvingas bort från sina bostäder. Det gäller
              den ursprungliga befolkningen. De har ingen glädje av att räntorna
              på lånen är låga i dag. De har bott i sina fastigheter sedan många
              generationer tillbaka. Det gäller fiskare och småbönder i havsbandet.
              De kan inte längre bo kvar i sina fastigheter. Detta är en enorm
              fråga, och den har, för att citera finansministern, enorm betydelse
              för alltför många människor. Det är en stor och besvärande fråga.
            </seg>
            <seg n="72bb02bd">
              Välkommen till Bohuslän på vintern! Då kan man se att det inte
              lyser i många fastigheter i Fjällbacka, Hunnebo eller Grebbesta.
              Det är mörkt. Det i sin tur gör att det är svårt att leva upp
              till de förhoppningar som inte minst regeringen har när det gäller
              turism i de här landsändarna. Det här är en enormt stor och svår
              fråga i min valkrets och säkert i flera andra.
            </seg>
            <seg n="2e1555ed">
              Jag fortsätter på temat rättvisa och solidaritet. Finansministern
              har inte svarat på mina frågor om det. Nästan 10 % av dem som
              har inkomster mellan 100 000 och 150 000 kr betalar förmögenhetsskatt.
              De har alltså en mycket måttlig inkomst, och på den betalar de
              drygt 8 000 kr i förmögenhetsskatt varje år. Det är naturligtvis
              uppgifter från RUT.
            </seg>
            <seg n="e9fca718">
              Det är ingen avancerad gissning att det här i stort sett gäller
              pensionärer. Av dem som har de högsta inkomsterna, över 800 000
              kr per år, betalar runt 40 % förmögenhetsskatt. Man skulle kanske
              tro att för människor med de inkomsterna skulle det vara svårt
              att inte komma upp till en förmögenhet som är så stor att det
              skulle utgå skatt på den. Av till exempel regeringens 22 ledamöter,
              som ju ligger i det inkomstskicket, är det bara fyra som betalar
              förmögenhetsskatt. Det är fortfarande uppgifter från RUT och 2002
              års siffror. Finansministern tillhör dem som har en förmögenhet
              som det utgår förmögenhetsskatt på. Av alla de andra 18 är det
              en som har köpt en jordbruksfastighet och därför klarar sig, om
              jag säger så. Men alla de andra torde antagligen vara osedvanligt
              generösa eller ha planerat väldigt väl.
            </seg>
            <seg n="8fb57825">
              Är det rättvist och solidariskt, finansministern, att låginkomsttagare
              som pensionärer som inte kan planera bort en förmögenhet grundad
              på boende ska betala förmögenhetsskatt men inte planerande höginkomsttagare?
            </seg>
            <seg n="ed1ed804">
              Herr talman! Jag tillhör också de goda skattebetalare som betalar
              en häftig förmögenhets- och fastighetsskatt det ska jag gärna
              säga. Men det är inte det som jag tänker tala om.
            </seg>
            <seg n="c5371332">
              Statsrådet säger att det finns skönhetsfläckar i förmögenhetsskatten.
              Jag tycker att det är ett felaktigt valt uttryck. Tyvärr är den
              solkig. Det är en bättre uttryck än skönhetsfläckar.
            </seg>
            <seg n="6b29a2d1">
              Om man har en tavla av Anders Zorn hängande hemma på väggen behöver
              man inte betala någon skatt eftersom den betraktas som ett bruksföremål.
              Men om man lägger tavlan i ett bankfack räknas det som en investering
              som man får betala skatt för. En sådan skatt fungerar bara inte.
            </seg>
            <seg n="feb4f3fe">
              Jag noterar att statsrådet än en gång undvek att svara på frågan:
              Borde man inte återinföra principen skatt efter bärkraft? Det
              är den centrala frågan i det här sammanhanget.
            </seg>
            <seg n="e6e3879c">
              Vi har låga räntor nu. Det tycker jag är jättebra. Det är ganska
              låga nominella räntor i hela världen. Att vi har kunnat dra fördel
              av det är delvis en följd av den skattereform som Folkpartiet
              och Socialdemokraterna förtjänstfullt införde 19891990. Moderaterna
              var lite avvikande. De tyckte att man skulle gå ännu längre i
              den frågan.
            </seg>
            <seg n="057b9872">
              Statsrådet sade att det är 20 000 människor som får tillgodoräkna
              sig skattereduktion för förmögenhetsskatt. Jag tycker att den
              siffran är förfärande, eftersom den är så hög. Den visar hur många
              människor som oroar sig över sin ekonomi och som inte riktigt
              klarar förmögenhetsskatten. Det finns ett systemfel i fastighets-
              och förmögenhetsbeskattningen när 20 000 människor måste ha särskilda
              skatteregler.
            </seg>
          </u>
          <note n="9b681d5f">
            Anf. 134 GUNNAR ANDRÉN (fp):
          </note>
          <note type="speaker" n="63bbdd81">
            Anf. 135 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-66" n="c593f44d">
            <seg n="67f552f5">
              Herr talman! För några år sedan betalade ungefär 10 % av de svenska
              skattebetalarna förmögenhetsskatt. I dag betalar mindre än 5 %
              förmögenhetsskatt. Framför allt de grupper som det har talats
              om här pensionärer, låginkomsttagare, fiskare, jordbrukare och
              andra med mycket små inkomster har nytta av både begränsningsregeln
              i fastighetsskatten och begränsningsregeln i förmögenhetsskatten.
              Det är den som tjänar 100 000150 000 kr som vi i första hand har
              tänkt på.
            </seg>
            <seg n="f2c0b488">
              Gunnar Andrén beklagar att det är 20 000 personer som får en
              skattelättnad på det här sättet. Men jag tycker att det är bra
              att vi har kunnat hjälpa 20 000 personer. Jag har liten förståelse
              för att Gunnar Andrén beklagar det och tycker att det är fel att
              dessa 20 000 personer har fått denna skattelättnad.
            </seg>
            <seg n="cdbc3d26">
              Vi har ett skattesystem som bygger på principen om skatt efter
              bärkraft. Men det handlar inte bara om inkomstskatter, utan det
              handlar också om konsumtionsskatter. Den som väljer att konsumera
              mera under en period i livet och spara mindre betalar naturligtvis
              oerhört mycket mer skatt i form av exempelvis mervärdesskatt,
              men i andra skeden av livet betalar han eller hon kanske andra
              typer av skatter och kapitalskatter. Det utjämnas över livets
              olika skeden.
            </seg>
            <seg n="4e6a235e">
              Det är klart att inget skattesystem är så exakt och så perfekt
              att det inte behöver göras justeringar i det. Därför har vi gjort
              stora justeringar under de senaste åren i inkomstskatterna.
            </seg>
            <seg n="55ab2390">
              Den socialdemokratiska regeringen har sänkt inkomstskatten med
              bortemot 60 miljarder kronor.
            </seg>
            <seg n="6b784278">
              Den socialdemokratiska regeringen har sänkt skatten både på förmögenhet
              och på andra kapitalinkomster.
            </seg>
            <seg n="633deecd">
              Den socialdemokratiska regeringen sänkte vid årsskiftet skatten
              för landets småföretagare.
            </seg>
            <seg n="49877b03">
              Den socialdemokratiska regeringen såg vid årsskiftet till att
              förbättra villkoren för företagare att lämna över sitt arv, sitt
              kapital, sitt företag till en kommande generation. På så vis har
              den typen av företagsöverlåtelser underlättats.
            </seg>
            <seg n="f63d6bc3">
              Visst görs det ständigt justeringar i beskattningen till gagn
              för såväl individer och företag som olika intressenter i vårt
              skattesystem. Grundprincipen är naturligtvis skatt efter bärkraft
              och att skapa ett rättvist skattesystem. Men det finns alltid
              behov av översyner och justeringar, och det kommer säkert att
              ske också i samband med höstens budgetproposition.
            </seg>
            <seg n="54de6fde">
              Alla interpellanter har också fått ett tydligt svar på den punkten
              den här gången liksom förra gången, förrförra gången och gången
              dessförinnan. Vi kan nu se fram emot nya debatter om det här ämnet
              där den socialdemokratiska regeringen mycket tydligt visar sina
              ambitioner på det här området.
            </seg>
          </u>
          <note type="speaker" n="3fd1443a">
            Anf. 136 MAGDALENA ANDERSSON (m):
          </note>
          <u who="Q4935870" xml:id="i-e8ad6da392002337-2" n="0bee4072">
            <seg n="fd86e387">
              Herr talman! I landet Sverige belönas den som skatteplanerar.
              Den som är sambo i stället för att vara gift belönas. Den som
              inte skatteplanerar får betala. Den som gifter sig i stället för
              att vara sambo får betala. Den som lever upp alla sina pengar
              och har roligt belönas med finansministerns goda minne. Den som
              sparar och gör rätt för sig bestraffas.
            </seg>
            <seg n="8a9c8a56">
              Finansministern svarade inte på några av frågorna i alla våra
              interpellationer. Det är en finansminister utan egen uppfattning.
              Han tycker att vi är fantasilösa som pratar om detta.
            </seg>
            <seg n="16ca756f">
              Men Elisabet, som nu är änka och 86 år, måste lämna sitt hus
              för att hon inte klarar förmögenhetsskatten. Hon har inga pengar.
              Hon har bara huset som hon har bott i under 52 år. Så länge hon
              finns kommer vi att vara fantasilösa, kommer vi att ta upp och
              diskutera dessa frågor. Elisabet kommer inte att må bättre av
              det, men jag önskar faktiskt att finansministern någon vecka under
              sitt liv skulle må som Elisabet har gjort under de senaste sex
              månaderna då hon har vetat om att hon är tvungen att lämna sitt
              hem.
            </seg>
            <seg n="1eca249f">
              Herr talman! Jag fick inga svar på de frågor som jag ställde
              i min interpellation. I stället ställde jag några frågor i debatten:
              Är änkan som bor i ett attraktivt bostadsområde en förmögen person,
              även om hon inte har annat än huset? Är förmögenhetsskatten en
              rättvis skatt? Är det samhällets sak att uppmuntra samboförhållanden
              i stället för äktenskap? Är det rimligt att ha en skatt som driver
              pensionärer från deras hem?
            </seg>
            <seg n="cbef8ba6">
              Landets finansminister är talande tyst. Och, herr talman, jag
              är rädd för att vi kommer att återkomma i frågan.
            </seg>
          </u>
          <note type="speaker" n="ea04170d">
            Anf. 137 ULF SJÖSTEN (m):
          </note>
          <u who="Q6179028" xml:id="i-e3e4e22a9183c8f6-2" n="39320a9e" next="i-e9d2b1ab3e7e85c1-2">
            <seg n="001c3760">
              Herr talman! Precis som föregående talare Magdalena Andersson
              kan jag också konstatera att det inte blir några svar från finansministern
              på de konkreta frågor som vi har ställt. Då kanske jag ska ge
              svaren själv.
            </seg>
            <seg n="7c38219f">
              Finansministern återkommer ofta till att varje skattesänkning
              ska finansieras, helst direkt och med stor omedelbarhet. Det har
              vi hört många gånger här i kammaren.
            </seg>
            <seg n="856e632d">
              Svenskt Näringsliv har gjort ett räkneexempel om ifall strömmen
              av kapital som har flyktat från Sverige på grund av den orättvisa
              och lotteribetonade förmögenhetsskatten skulle vända tillbaka
              till Sverige. Då har man utgått ifrån att blott en tiondel av
              de flyktade 500 miljarderna som för övrigt kanske uppgår till
              1 000 miljarder enligt nya undersökningar återvänder till Sverige.
              Den beräknade avkastningen på detta nya, friska riskkapital som
              kommer in i svenskt näringsliv är 7 %. Med 30 % i skatt på den
              avkastningen innebär det 1 miljard till statskassan.
            </seg>
            <seg n="8ba2cbd4">
              Nyinvesteringar i näringslivet beräknas ge 25 00030 000 nya jobb,
              vilket i sin tur skulle ge skatteintäkter på 5 miljarder. Avskaffandet
              av förmögenhetsskatten är därmed finansierat, och det blir en
              slant över, Bosse Ringholm. Gå till verket!
            </seg>
          </u>
          <note n="440ea038">
            Anf. 138 INGER RENÉ (m):
          </note>
          <u who="Q6179028" xml:id="i-e9d2b1ab3e7e85c1-2" n="39320a9e" prev="i-e3e4e22a9183c8f6-2">
            <seg n="eea99c5d">
              Herr talman! Jag kommer att citera finansministern när flyttlassen
              går i Bohuslän. Finansministern sade: Den socialdemokratiska regeringen
              har tydligt visat sina ambitioner. Jag är rädd att det är ett
              uttalande som finansministern kommer att få äta upp några gånger.
            </seg>
            <seg n="949b0f5d">
              Finansministern har inte heller svarat på mina frågor, så jag
              får göra det själv. Förmögenhetsskatten är varken rättvis eller
              solidarisk. Det inser också P.-O. Edin, partikamrat till finansministern.
              I Skattebasutredningens betänkande skriver han:
            </seg>
            <seg n="91dbd0ae">
              Det finns ingen annan skattebas som är så dominerad av undantag
              och nedsättningar. Den ger möjligheter för personer med starka
              resurser att helt lagligt skatteplanera för att undvika skatt.
              Skatterna är godtyckliga och orättvisa mellan olika grupper av
              hushåll.
            </seg>
            <seg n="d54c6b4f">
              P.-O. Edin uttryckte sig mycket tydligt på ett seminarium här
              i huset. Han sade: Alla som har stora förmögenheter är ju dumma
              som inte ser till att skatter försvinner. Förmögenhetsskatten
              ger bara utrymme för manipulation. Arvsskatten ligger i samma
              härad och kan planeras bort.
            </seg>
            <seg n="5bea6101">
              Finansministern borde och torde inse att det finns en stor risk
              att dagens förmögenhetsskatt gör det svårt för medborgare att
              känna lojalitet mot en stat som så gravt misshandlar sina medborgare.
              Det ger naturliga effekter på skattemoralen, och där är vi alla
              förlorare. Gör något, finansministern!
            </seg>
          </u>
          <note type="speaker" n="ff882eb1">
            Anf. 139 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-67" n="c593f44d">
            <seg n="3cf7984e">
              Herr talman! Jag är glad över att Gunnar Andrén går på seminarier
              som anordnas av riksdagens utredningstjänst. De har mycket att
              lära Gunnar Andrén och de moderata interpellanterna. Riksdagens
              utredningstjänst har ju nyligen kunnat konstatera att alla de
              borgerliga partierna har kraftigt underfinansierade budgetförslag
              och inte minst skatteförslag.
            </seg>
            <seg n="ebe8508c">
              Det senaste exemplet på hur man kan använda dynamiska effekter
              för att göra skattereformer var en exempelsamling som vi hade
              i mångtal i början på 90-talet och som fördärvade svensk ekonomi
              för ett årtionde framöver. Om Moderaterna vill återuppväcka den
              dynamiken, kommer nog riksdagens utredningstjänst att få väldigt
              mycket arbete och behöva anordna många seminarier i fortsättningen.
              Men jag är glad att Gunnar Andrén i varje fall har ambitionen
              att lära sig någonting om hur man skapar stora underskott i sina
              budgetförslag som Folkpartiet bistår oss med.
            </seg>
            <seg n="55ffaf2b">
              Jag vet inte om det skulle tjäna mycket till att de moderata
              interpellanterna besöker samma typ av seminarier, eftersom de
              tycks mer vilja ägna sig åt dynamikens skattepolitik, det vill
              säga att någon annan ska finansiera det där. Ingen vet ju med
              säkerhet om det är 5, 300 eller 100 miljarder eller någonting
              annat som den så kallade kapitalflykten eller skatteflykten handlar
              om i Sverige. Men oavsett om det ena eller det andra är rätt och
              ingen kan med säkerhet säga vilket belopp det handlar om vet vi
              en sak, att just försöket att med dynamiska effekter betala skattereformer
              leder till växande budgetunderskott, växande statsskuld, höjda
              räntor, ökad arbetslöshet, eländes ekonomi. Det är Moderaterna
              mästare på, och det tror jag också att riksdagens utredningstjänst
              skulle kunna ordna en historisk ekonomisk kurs om speciellt för
              moderata interpellanter.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="caba7c27">
            25 § Svar på interpellation 2003/04:545 om beskattning av ideella
            föreningar
          </note>
          <note type="speaker" n="422f4483">
            Anf. 140 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-68" n="c593f44d">
            <seg n="2a5a1473">
              Herr talman! Anne-Marie Ekström har frågat mig vilka åtgärder
              jag avser att vidta för att förtydliga och förenkla för ideella
              föreningar att få in pengar till sin verksamhet utan att drabbas
              av skatt. Hon har även frågat om jag avser att förtydliga begreppet
              hävdvunnen verksamhet.
            </seg>
            <seg n="f8f92b35">
              Inom Finansdepartementet pågår för närvarande ett arbete med
              att ta fram direktiv för en utredning om idrottens skattesituation.
              Utredningen kommer främst att behandla skattefrågor som är specifika
              för idrotten, men vissa av de problem som uppmärksammas gäller
              också ideella föreningar som driver annan verksamhet. En sådan
              fråga gäller just skattefria inkomster, både hävdvunna och andra,
              som hänför sig till rörelse eller fastighet. Några ytterligare
              besked är jag för dagen inte beredd att ge.
            </seg>
          </u>
          <note type="speaker" n="2cb7d442">
            Anf. 141 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-2ee886bb4de0b87e-0" n="7cb87256">
            <seg n="baeee0b5">
              Herr talman! Jag tackar finansministern för svaret. Det är glädjande
              att finansministern i klartext säger att vissa problem med skatter
              som påverkar alla ideella föreningar ska ingå i den utredning
              som ska tillsättas om idrottens skattesituation. Det är ett steg
              i rätt riktning. Men varför sade inte finansministern detta för
              en månad sedan vid vår interpellationsdebatt om skatter inom idrotten?
              Då fick jag ett svar som var tämligen luddigt. En utredning skulle
              tillsättas och direktiven var på gång. Men det framgick inte klart
              hur andra ideella föreningar skulle behandlas i den. Svaret lät
              ungefär som att om det dök upp frågor som inte bara berörde idrotten
              skulle utredningen få utreda och lämna förslag i dessa frågor.
            </seg>
            <seg n="3ab69c34">
              Herr talman! När jag ville ha förtydliganden och förklaringar
              av finansministern valde finansministern att inte svara över huvud
              taget. Eftersom jag inte var nöjd med svaret, eller kanske hellre
              med frånvaron av svar, återkommer jag. Om jag hade fått ett mer
              tydligt svar hade kanske både min och finansministerns tid kunnat
              sparas och vi hade sluppit den här debatten i dag.
            </seg>
            <seg n="75031edb">
              Herr talman! Vi får aldrig glömma bort att scoutföreningar, idrottsföreningar
              och andra ideella föreningar gör ett fantastiskt arbete för att
              ge en meningsfull fritid och fostran åt barn och ungdomar.
            </seg>
            <seg n="60713bf1">
              I förra veckan var jag ute på stan i Borås och gick runt med
              polisen under skolavslutningskvällen. Den syn som mötte mig var
              inte alltför upplyftande. Många ungdomar, alltför unga, drack
              öl och annan alkohol. Inom parentes kan jag säga att de flesta
              ölburkar som polisen hällde ut var av danskt eller tyskt ursprung.
            </seg>
            <seg n="4f93d7cd">
              De ideella föreningarna behövs verkligen som en positiv företeelse
              i samhället. De som ägnar sig åt ideell verksamhet gör en viktig
              samhällsinsats antingen det är en idrottsförening eller en scoutkår.
            </seg>
            <seg n="b3f1c09f">
              Herr talman! Bidragen från stat och kommun till ideella föreningar
              har minskat under de senaste årtiondena, tyvärr. Lotterier har
              varit ett sätt att bidra till finansiering av verksamhet, men
              i dag utkonkurreras man av de stora spelbolagen. De ideella föreningarna
              måste hitta nya sätt att få in intäkter till sin viktiga verksamhet,
              men då stöter man på problem. Ibland trampar man in på verksamhet
              som gränsar till näringsverksamhet.
            </seg>
            <seg n="0ed8861d">
              Herr talman! Vid en hearing som Svenska scoutförbundet anordnade
              i riksdagen för en tid sedan diskuterades många av de problem
              som ideella föreningar har. Det förekommer många gånger gränsdragningsproblem
              i fråga om de ska betala skatt eller inte. En jurist som specialiserat
              sig på skattejuridik för föreningar berättar att hon många gånger
              på grund av krångliga regler haft problem med att reda ut vad
              som gäller. Skattemyndigheterna hanterar också frågan olika. I
              och för sig borde det problemet lösas med det nya Skatteverket
              i stället för olika skattemyndigheter.
            </seg>
            <seg n="2fb4ceed">
              Jag ser fram emot den kommande utredningen. Men när kommer den
              i gång, och när är direktiven klara?
            </seg>
            <seg n="02d3627d">
              Herr talman! Till sist har jag ytterligare en fråga som jag inte
              fick besvarad vid den förra debatten. Finansministern sade att
              utredningen ska vara en utredning med parlamentariska inslag,
              och jag undrar fortfarande vad som menas med parlamentariska inslag.
            </seg>
          </u>
          <note type="speaker" n="81eeb4ae">
            Anf. 142 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-69" n="c593f44d">
            <seg n="05d8846c">
              Herr talman! För ett år sedan, i samband med Riksidrottsförbundets
              hundraårsjubileum, meddelade statsrådet Mona Sahlin att regeringen
              har för avsikt att tillmötesgå Riksidrottsförbundet och tillsätta
              en särskild idrottens skatteutredning. Den kommer att tillsättas
              inom kort.
            </seg>
            <seg n="e5e38658">
              Många av de problem som gäller idrottens skattesituation gäller
              naturligtvis också andra ideella organisationer, och det finns
              en parallellitet i detta.
            </seg>
            <seg n="003fe045">
              Jag vill bestämt protestera mot interpellantens påstående att
              det statliga stödet till idrottens organisationer har minskat
              under senare år. Det är precis tvärtom. Vi har aldrig haft så
              stort stöd från samhället till idrottens organisationer från staten
              som i dag. Vi har fördubblat stödet från staten under senare år,
              och vi har framför allt via den så kallade idrottsmiljarden under
              den här perioden sett till att idrottsrörelsen fått ytterligare
              pengar.
            </seg>
            <seg n="6737bf68">
              Jag som är verksam i många ideella organisationer, bland annat
              en idrottsförening, kan på det lokala planet se vilken oerhörd
              betydelse det växande stödet från staten har haft under senare
              tid. Det tycker jag att vi ska vara rädda om.
            </seg>
            <seg n="cae6ef29">
              Jag är orolig för de borgerliga partiernas utförsäljningsidéer
              när det gäller statliga bolag, bland annat Svenska Spel. Det skulle
              sätta den spelmarknad som vi i dag har, som är reglerad, på en
              kommersiell basis. Det skulle göra att privata aktieägare skulle
              få ta hand om pengarna i stället för våra idrottsföreningar och
              andra ideella föreningar. Det hotet känner jag som väldigt stort
              om vi till äventyrs skulle få en annan regering i landet med borgerliga
              krav och borgerliga önskemål om att sälja ut just det som är en
              del av grunden för den möjlighet till finansiering som vi har
              av idrottsrörelsen och föreningslivet i dagsläget.
            </seg>
          </u>
          <note type="speaker" n="a0fbd996">
            Anf. 143 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-2ee886bb4de0b87e-1" n="7cb87256">
            <seg n="1f6c270d">
              Herr talman! Jag tycker att det är bra att den här frågan tas
              upp och att även andra ideella föreningar verkligen tas med. Eftersom
              finansministern tog upp det här med idrottsmiljarden och anslagen
              kan jag ta upp att jag träffade en partikollega till finansministern
              i går när jag stod och delade ut valsedlar. Vi stod och pratade
              om att jag skulle ha just den här interpellationsdebatten. Han
              är med i en förening som jobbar mycket med invandrarungdomar.
            </seg>
            <seg n="e6cd7335">
              Han sade: Jag har svårt att ta till mig de här pengarna, för
              det kostar inte mig pengar. Men det är en fråga som jag kanske
              återkommer till vid tillfälle och tar upp, detta med hur man verkligen
              använder det här handslaget.
            </seg>
            <seg n="b28dd7b3">
              Finansministern pratar mycket om idrottsföreningar. Men det jag
              vill ta fram är även andra ideella föreningar, scoutföreningar,
              scoutkårer och annat.
            </seg>
            <seg n="8c15d61b">
              Sedan har jag fortfarande inte fått ett svar. Finansministern
              säger att utredningen ska komma inom kort. Det måste kunna finnas
              någon tidsrymd på ett ungefär gällande när den ska komma. Ska
              den komma efter sommaren? Ska den komma till hösten? Ska den komma
              till julen som en julklapp?
            </seg>
            <seg n="24fe9b55">
              Jag har fortfarande inte heller fått svar på det här med
            </seg>
          </u>
          <note type="speaker" n="cdcd39c1">
            (Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-70" n="c593f44d">
            <seg n="a13984c3">
              Det parlamentariska inslaget!)
            </seg>
            <seg n="63bac149">
              Det parlamentariska inslaget, ja! Jag tappade bort ordet. Då
              ber jag finansministern svara på vad han menade med det.
            </seg>
          </u>
          <note type="speaker" n="cb88a7ec">
            Anf. 144 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-71" n="c593f44d">
            <seg n="448e32ad">
              Herr talman! Det ingick också i statsrådet Mona Sahlins besked
              till Riksidrottsförbundet att det ska finnas parlamentariska inslag.
              Det är ju ingen okänd term på något vis i den här kammaren och
              i vårt parlamentariska utredningssystem. Vi befinner oss, enligt
              min terminologi, i sommaren i alla fall. Vi ska nog faktiskt inte
              vänta längre på den här utredningen.
            </seg>
          </u>
          <note type="speaker" n="e6df1624">
            Anf. 145 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-2ee886bb4de0b87e-2" n="7cb87256">
            <seg n="88b8207c">
              Herr talman! Ska jag tolka det som att man kommer att ha en riktig
              parlamentarisk utredning och inte bara vissa parlamentariska inslag?
              Och ska jag tolka det som att den kommer nu, snart, inom några
              veckor?
            </seg>
          </u>
          <note type="speaker" n="81854505">
            Anf. 146 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-72" n="c593f44d">
            <seg n="23600efd">
              Herr talman! Ja, det är ju snart midsommar. Man får drömma inför
              midsommar. Drömmen kan gå i uppfyllelse när det gäller tidtabellen.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="09f47030">
            26 § Svar på interpellation 2003/04:549 om förmånsbeskattning
            i ideell verksamhet
          </note>
          <note type="speaker" n="346c1da3">
            Anf. 147 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-73" n="c593f44d">
            <seg n="a04dc274">
              Herr talman! Gabriel Romanus har frågat mig vad jag tänker göra
              för att ändra lagstiftningen så att ideella ungdomsledare och
              föreningslivet inte ska drabbas av det krångel som kännetecknar
              förmånsbeskattningen.
            </seg>
            <seg n="05a2f758">
              Det finns inga särskilda bestämmelser för beskattning av ersättningar
              för arbete som betalas ut från ideella föreningar. De allmänna
              regler som gäller för beskattning av arbetsinkomster gäller också
              i dessa fall.
            </seg>
            <seg n="93b65f1d">
              Skattereglerna bör så långt möjligt vara utformade på ett sådant
              sätt att undantag för olika grupper undviks. Detta är i linje
              med 1990 års skattereform. Att införa särskilda undantag för ersättningar
              som betalas för arbete i ideella föreningar går stick i stäv med
              dessa principer.
            </seg>
            <seg n="8dc699e4">
              När det sedan gäller själva förmånsbeskattningen har regeringen
              relativt nyligen i propositionen Beskattning av vissa förmåner
              tagit ställning till om en skattefrihet för förmåner av mindre
              värde borde införas, bland annat vid ideellt arbete.
            </seg>
            <seg n="1ff8c598">
              Regeringens bedömning var att en beloppsbestämd skattefrihet
              för förmåner av mindre värde skulle vara förenad med betydande
              nackdelar och negativa effekter. En särreglering för vissa förmåner
              kan göra det svårare att i tillämpningen dra gränsen mellan skattefria
              förmåner och sådana som ska tas upp till beskattning. Ett undantag
              från beskattningen av förmåner enbart i en viss typ av verksamhet
              skulle också leda till gränsdragningar som skulle vara svåra att
              både tillämpa och förklara.
            </seg>
            <seg n="825ec6aa">
              Både rättviseskäl och kravet på enkelhet i beskattningen talar
              därför mot att införa en bestämmelse som undantar förmåner av
              mindre värde.
            </seg>
            <seg n="7bb11271">
              Sammanfattningsvis är jag alltså inte beredd att verka för en
              skattemässig särreglering i fråga om förmåner som ges ut för arbete
              i ideell verksamhet.
            </seg>
          </u>
          <note type="speaker" n="4526d03e">
            Anf. 148 GABRIEL ROMANUS (fp):
          </note>
          <u who="Q724410" xml:id="i-303c5abbfb0471db-0" n="ac94c299">
            <seg n="8c4c1fa8">
              Herr talman! Som framgick av den förra interpellationsdebatten
              hade riksdagens scoutnätverk en hearing, en utfrågning, den 17
              mars som hade rubriken Mera skatter och mera papper?. Den handlade
              om skattetryck och byråkrati som man upplever inom det ideella
              arbetet. Bland annat fick vi där lära oss att scoutledare, som
              i regel inte får något arvode för sitt ideella arbete, förmånsbeskattas
              om de slipper betala avgift och i stället får fri mat på scoutlägren.
              Då ska alltså scoutkåren vara arbetsgivare och skicka kontrolluppgift
              och betala sociala avgifter för de sotiga grillkorvar som man
              kan få som scoutledare på ett sommarläger.
            </seg>
            <seg n="13e5e5f5">
              När jag fick höra detta trodde jag inte mina öron. Jag tänkte:
              Detta kan inte vara sant. Vi kan inte behandla ideellt arbete
              så. Men jag förstår ju, eftersom finansministern inte korrigerar
              den här beskrivningen, att det är så. Då framstår min fråga som
              rätt befogad. Kan finansministern göra någonting för att ungdomsledare
              och föreningsliv inte ska drabbas av det krångel och den småaktighet
              som kännetecknar förmånsbeskattningen?
            </seg>
            <seg n="8603ef1f">
              Ordet småaktighet har fallit bort i hanteringen av den här frågan.
              Det ansågs väl vara vanvördigt mot lagstiftningen, antar jag.
              Men jag kan inte undgå att tycka att det är en viss småaktighet
              om man som sagt ska få lämna kontrolluppgift och beskattas för
              att man får fri korv på scoutlägren.
            </seg>
            <seg n="26dcb013">
              Men finansministern ser uppenbarligen inte, att döma av svaret,
              något som helst problem med den nuvarande ordningen. Det är okej
              att våra scoutkårer blir arbetsgivare, skickar kontrolluppgifter
              och betalar avgifter om det är så att en ungdomsledare får fri
              förtäring i anslutning till sitt arbete. Det är bara ett problem
              och en omöjlighet om man skulle vilja göra någonting åt detta.
              Det verkar som om finansministern helt enkelt inte vill göra någonting
              åt det hela.
            </seg>
            <seg n="9a331e0a">
              Jag tackar naturligtvis för svaret, även om jag tycker att det
              är lite deprimerande att höra. Anne-Marie Ekström har talat om
              det ideella arbetets värde, så det behöver jag inte lägga ut texten
              om.
            </seg>
            <seg n="3387fb9d">
              Nyss fick vi också höra att det ska bli en utredning. Jag skulle
              ändå vilja fråga finansministern om den här utredningen som nu
              ska tillsättas om beskattning av ideellt arbete. Jag hoppas att
              det gäller allt arbete och inte bara det som sker inom idrotten,
              även om jag beundrar finansministern som orkar vara aktiv i idrotten
              trots sitt tunga arbete. Kan inte den här utredningen också ta
              upp denna fråga om förmånsbeskattning och byråkrati för ideellt
              arbete?
            </seg>
            <seg n="46881cc8">
              Det måste gå att förenkla föreningarnas tillvaro så att vi kan
              rekrytera fler människor till att bli ungdomsledare. Jag kan förstå
              om man blir lite deprimerad om man inte bara ska ägna mycket tid
              åt att ordna finansiering av det här jobbet utan dessutom bli
              skatteexpert och kanske anlita skattejurister för att inte trampa
              fel.
            </seg>
            <seg n="a61caae2">
              Det är lite parodiskt när finansministern försvarar den nuvarande
              ordningen med att den skulle vara i enkelhetens intresse. Så tror
              jag inte att ungdomsledarna uppfattar situationen när de ska bli
              arbetsgivare åt scouterna som får fri korv på sommarlägret. Jag
              undrar: Kan det inte gå att förenkla på något sätt, och kan inte
              den här utredningen få syssla med det även om den kanske har annat
              som huvuduppgift?
            </seg>
          </u>
          <note type="speaker" n="ac675093">
            Anf. 149 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-74" n="c593f44d">
            <seg n="7ba3c76f">
              Herr talman! Ett skattesystem ska ju både vara rättvist, grundat
              på principen om skatt efter bärkraft, och effektivt. Men det ska
              också vara smidigt. Det är klart att det finns kollisionspunkter
              mellan de olika ambitionerna. Jag är väl medveten om att det finns
              många svåra avvägningsfrågor i hela vårt stora skattesystem och
              många krångligheter som tål att ytterligare belysas. Den utredning
              som jag tidigare har talat om, som handlar om idrottens skatteproblem,
              är en utredning som inte kommer att kunna behandla ens alla idrottens
              skatteproblem. Den måste koncentrera sig på ett begränsat antal
              om den inte ska hålla på i åratal utan ha en rimlig chans att
              slutföras så att det också kan bli ett resultat av arbetet.
            </seg>
            <seg n="b0b34c93">
              Där ingår exempelvis den stora frågan om när den idrottsliga
              verksamheten upphör att vara ideell, vanlig verksamhet och blir
              mer av en kommersiell, elitinriktad form. Det är en av de stora
              frågor som idrottsrörelsen har ställt sig själv och som tål att
              belysas i den här utredningen också. Jag tror att man ska vara
              försiktig med att lägga på en utredning alla de olika problem
              som kan finnas inom det ideella föreningslivet.
            </seg>
            <seg n="91b58c04">
              Jag är medveten om att det finns avvägningsfrågor, men om man
              belastar en och samma utredning med alla frågor kan det ta för
              lång tid, bli för komplicerat och kanske inte heller bli särskilt
              lätt att verkställa på kort sikt i alla fall.
            </seg>
            <seg n="f867cc37">
              Jag är medveten om att det finns en del svårigheter av annat
              slag som måste kunna belysas inte bara av statsmakterna i utredningsform
              utan också av myndigheterna i egen form. Myndigheterna har naturligtvis
              också ett intresse av att förenkla sin verksamhet.
            </seg>
            <seg n="9fc1c795">
              Om jag knyter an till scoutverksamheten, scoutdeltagandet och
              detta med scoutledarna utgår jag från att en del av verksamheten
              också innebär att leva och bo i tält. Det är, vad jag förstår,
              ännu inte förmånsbeskattat.
            </seg>
          </u>
          <note type="speaker" n="7b54425f">
            Anf. 150 GABRIEL ROMANUS (fp):
          </note>
          <u who="Q724410" xml:id="i-303c5abbfb0471db-1" n="ac94c299">
            <seg n="97496182">
              Herr talman! Jag hoppas att finansministern när han utövar sitt
              idrottsledarskap, om det skulle vara en lägereld någon gång med
              grillkorv, inte ska behöva bli förmånsbeskattad. Med tanke på
              hur han lägger ut texten här utgår jag ifrån att idrottsföreningen
              ändå blir arbetsgivare för finansministern. Det ska skickas in
              kontrolluppgift, och sedan ska finansministern betala lite skatt
              på grillkorven. Det kan förekomma sådan förtäring även utanför
              scoutrörelsen, har jag förstått.
            </seg>
            <seg n="9387156d">
              Jag vill inte åberopa min höga ålder, men jag minns hur det var
              när socialdemokratiska ungdomsförbundet hade en ung, radikal och
              rabulistisk ordförande nere från Västergötland någonstans som
              förskräckte vuxenvärlden med sina vilda idéer. Av den där unga
              rabulisten har det nu blivit en ganska god byråkrat. Det kanske
              i vissa avseenden är en utveckling till det bättre. Men just när
              det gäller fantasin och att sätta sig in i hur det uppfattas ute
              i föreningsvärlden skulle jag önska att finansministern återvände
              lite grann till sin ungdoms tankegångar.
            </seg>
            <seg n="96ee25a2">
              Jag har ingen lösning på detta problem. Jag är inte säker på
              att just den här utredningen ska syssla med det. Vi har ett finansdepartement
              och ett skatteverk. Nog borde det vara möjligt att hitta en lösning
              som gör att ideella ungdomsledare inte ska behöva vara skatteexperter
              och dessutom ägna sin tid åt att skicka kontrolluppgifter till
              folk som har fått en gratis grillkorv på sommarläger.
            </seg>
            <seg n="db9fab78">
              Jag är glad att det inte är fastighetsskatt på tältboendet. Det
              får man väl trösta sig med tills vidare. Men kan inte finansministern
              ge en liten öppning åt att föreningslivet ska kunna slippa den
              som jag tycker både byråkratiska och lite småaktiga ordningen?
              Det har inte ett dugg att göra med vare sig smidighet, rättvisa
              eller skatt efter bärkraft utan är rent krångel. Där skulle man
              i varje fall vilja ha en liten öppning.
            </seg>
            <seg n="1e6f4eb0">
              Jag ska inte nödvändigtvis göra detta till en partipolitisk fråga.
              Scoutnätverket är ekumeniskt, och jag tror att alla som är med
              tycker att det är vansinne. Men vill inte finansministern ta chansen
              och säga att vi ska titta på detta och se om vi kan undanröja
              dumheterna?
            </seg>
          </u>
          <note type="speaker" n="10e35eb7">
            Anf. 151 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-75" n="c593f44d">
            <seg n="ba1d419c">
              Herr talman! God byråkrati är ofta en bra förutsättning för att
              genomföra rabulistiska idéer och göra dem till praktisk verklighet.
              God byråkrati ingår också i skattemyndigheternas arbete att försöka
              förenkla. Jag tror inte att vi i riksdagen och regeringen alltid
              ska lägga oss i och skriva föreskrifter och förordningar och i
              detalj tala om vad myndigheterna ska göra.
            </seg>
            <seg n="d15d16a1">
              Jag är ganska förvissad om att Skatteverket som ett rationellt
              och effektivt verk i sin tur har intresse av att hålla nere olika
              ärenden och regelsamlingar som handlar om relativt ringa belopp.
              Det finns i hela vår skattelagstiftning en sådan ambition. Om
              det handlar om relativt små belopp och enkla situationer ska man
              också försöka hitta den mest smidiga lösningen.
            </seg>
            <seg n="fddbb7db">
              Bara uppmärksamheten kring den här typen av diskussioner gör
              att man också i myndigheterna anstränger sig för att försöka hitta
              så smidiga och effektiva lösningar som möjligt.
            </seg>
          </u>
          <note type="speaker" n="15af6379">
            Anf. 152 GABRIEL ROMANUS (fp):
          </note>
          <u who="Q724410" xml:id="i-303c5abbfb0471db-2" n="ac94c299">
            <seg n="c4769306">
              Herr talman! Jag håller med om att vi ska ha en god byråkrati
              som ska hitta smidiga lösningar. Det är inte min uppgift att stå
              här och lösa frågan. Jag vill fästa uppmärksamheten på att vi
              här har någonting som inte kan kännetecknas som god byråkrati.
            </seg>
            <seg n="cf6852df">
              Jag kan väl ändå få nämna att i materialet som vi har fått från
              Svenska Scoutrådet påpekas det att lärare och ledare som har skyldighet
              att se till barn på daghem och fritidshem under måltiderna inte
              behöver förmånsbeskattas för måltiderna. De kallas nämligen pedagogiska
              måltider.
            </seg>
            <seg n="ec8b1302">
              Det är inget yrkande. Men ett litet tips skulle kunna vara att
              man även såg lägerelden för scoutlägret som en pedagogisk övning.
              Då skulle man kunna skattebefria den och även slippa hela ritualen
              med kontrolluppgifter och liknande.
            </seg>
            <seg n="a06326fd">
              Jag hoppas att jag inte övertolkar det som finansministern nu
              sade om att myndigheterna ska följa riksdagsdebatten och ska se
              om vi i riksdagen sätter fingret på sådant som av allmänheten
              uppfattas som orimligt. Jag tolkar det som en diskret men dock
              anvisning till myndigheterna att försöka göra någonting åt detta.
              Om den tolkningen är riktig kan jag framföra ett hjärtligt tack
              för svaret.
            </seg>
          </u>
          <note type="speaker" n="d1805c28">
            Anf. 153 Finansminister BOSSE RINGHOLM (s):
          </note>
          <u who="Q321595" xml:id="i-1c7064f0ab03d6c3-76" n="c593f44d">
            <seg n="311f4099">
              Herr talman! Några vare sig diskreta eller indiskreta anvisningar
              till myndigheterna sker inte här från talarstolen. Men jag vill
              gärna tala mig varm för att Riksskatteverket och nuvarande Skatteverket
              har under årens lopp varit kända för sin vilja att hitta en bra
              servicenivå och enkla system.
            </seg>
            <seg n="c7f643cf">
              När man nyligen gjorde en undersökning bland företagen om vilka
              myndigheter som företagen mest uppskattar var det faktiskt Skatteverket
              som småföretagen hade störst tillit till och tyckte att de fick
              bäst service av. Det gäller inte minst den enorma IT-utveckling
              som Skatteverket har stått i spetsen för. Det har gjort det mycket
              enklare för hushåll, företag och juridiska personer att närma
              sig Skatteverket.
            </seg>
            <seg n="230fbcac">
              Jag är övertygad om att Skatteverket har samma höga ambitionsnivå
              när det gäller att förenkla för ideella föreningar och verksamheten
              till vardags. Sedan finns det alltid avvägningsproblem och balansproblem
              mot andra verksamheter. Men jag är säker på att Skatteverket på
              egen hand är intresserat av att hålla nere sina kostnader och
              sitt arbete med den här typen av enkla uppgifter.
            </seg>
            <seg n="a6179bfb">
              Vi vet att många av våra ideella föreningar med stort nit lägger
              ned arbete för att skaffa sig inkomster eller låga kostnader för
              att bedriva en fantastiskt fin verksamhet antingen det gäller
              scoutrörelsen eller någon annan ideell verksamhet.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="895e8318">
            27 § Svar på interpellation 2003/04:462 om ökning av antalet
            våldtäkter
          </note>
          <note type="speaker" n="5f09f04f">
            Anf. 154 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-77" n="cbfdd29a">
            <seg n="8aff0565">
              Herr talman! Annika Qarlsson har frågat mig dels vilka åtgärder
              jag ämnar vidta för att få stopp på och vända utvecklingen att
              alltfler våldtäkter begås, dels vilka åtgärder jag vidtar för
              att ändra bevisbördan vid våldtäkter och dels vilka mina åtgärder
              är med anledning av alla kvinnor som känner otrygghet på grund
              av utvecklingen med alltfler våldtäkter.
            </seg>
            <seg n="ee31939a">
              Att kvinnor känner otrygghet och rädsla för att utsättas för
              våldtäkt kan givetvis inte accepteras. Och så länge allvarliga
              övergrepp som våldtäkt sker är det viktigt att vi alla gör det
              som står i vår makt för att bekämpa dessa brott.
            </seg>
            <seg n="6d5c6472">
              En mycket viktig åtgärd inom mitt ansvarsområde som justitieminister
              är arbetet med en ny sexualbrottslagstiftning. Målsättningen är
              att regeringen ska kunna fatta beslut om en lagrådsremiss före
              sommaren 2004. Genom den kommande lagstiftningen vill vi stärka
              det straffrättsliga skyddet mot sexuella övergrepp genom att ytterligare
              lyfta fram och sätta fokus på den sexuella självbestämmanderätten
              och den sexuella integriteten. Som jag tidigare har nämnt kommer
              det inte att ställas samma krav på våld eller hot som i dag för
              att en gärning ska bedömas som våldtäkt. Vidare kommer många av
              de situationer som i dag bedöms som sexuellt utnyttjande att bedömas
              som våldtäkt. På sikt tror jag också att lagändringarna kan ha
              betydelse för att påverka attityder till och öka respekten för
              andra människors sexuella integritet.
            </seg>
            <seg n="41493802">
              När det gäller bevisbördan är det emellertid, i våldtäktsmål
              liksom i alla andra brottmål, åklagaren som ska bevisa att ett
              brott har begåtts. Att ändra bevisbördan i våldtäktsmål så att
              den tilltalade får ansvaret för att bevisa sin oskuld kan av rättssäkerhetsskäl
              inte komma i fråga. En utveckling där strävan efter att döma en
              våldtäktsman leder till att oskyldiga döms är självklart oacceptabel.
            </seg>
            <seg n="311cbce2">
              Som jag nämnt i tidigare frågesvar och interpellationer (bland
              annat fråga 2003/04:884 och interpellationer 2003/04:343 och 344)
              pågår ett omfattande arbete inom polisen med att förbättra den
              brottsutredande verksamheten så att exempelvis fler våldtäktsbrott
              kan lagföras. Polisen måste också verka för att korta genomströmningstiderna
              och minimera risken att viktig information försvinner på vägen.
              Inom Justitiedepartementet pågår ett arbete med att analysera
              frågan om utökade möjligheter till användande av DNA-analyser
              som ett verktyg i den brottsutredande verksamheten. Regeringen
              har också satsat mycket stora ekonomiska resurser på polisen de
              senaste åren.
            </seg>
            <seg n="5bbd0303">
              Brottsförebyggande rådet arbetar just nu med en undersökning
              för att analysera ökningen av antalet anmälda våldtäkter under
              1990-talet. En rapport kommer att publiceras under 2004. Självfallet
              är också ökad kunskap om orsakerna till dessa brott liksom rättsväsendets
              bemötande av våldtagna kvinnor mycket viktiga frågor. Jag kommer
              därför att låta utreda bland annat hur personer som blivit utsatta
              för sexuella övergrepp upplever brottsutredningen och den fortsatta
              rättsprocessen. I utredningen kommer också att ingå att överväga
              vad som kan göras för att minska påfrestningarna för målsäganden
              i rättsprocessen. Utredningen kommer att genomföras av jämställdhetsombudsmannen
              Claes Borgström.
            </seg>
          </u>
          <note type="speaker" n="7d0a10ee">
            Anf. 155 ANNIKA QARLSSON (c):
          </note>
          <u who="Q4769498" xml:id="i-480b0dd818f1ff1f-0" n="a025ed6c">
            <seg n="3b008754">
              Herr talman! Jag får tacka justitieministern så mycket för svaret.
            </seg>
            <seg n="17aac60d">
              Det är en fråga som ständigt är aktuell, men emellanåt är den
              lite hetare. Så var läget när jag skrev interpellationen. Då fanns
              det ett stort reportage i tidningen med stora feta bokstäver om
              en kvinna som våldtogs. Jag läser ur detta. Det står: En man smög
              upp bakifrån och grep tag i kvinnan. Under hot släpade han med
              henne in i skogen. Där tvingade han av henne kläder och genomförde
              en fullbordad våldtäkt.
            </seg>
            <seg n="3722c68a">
              Här möter vi en riktig våldtäkt.
            </seg>
            <seg n="73ce856b">
              För att ha en motbild har jag med en liten notis. Den är inte
              riktigt lika stor. Det är inte lika stora rubriker och inte riktigt
              lika fet text. Det är ett annat ordval, och det är lite andra
              faktauppgifter som kommer med. Det gör att det uppstår lite frågetecken
              och en del tvekan. Man funderar på om det verkligen var en våldtäkt.
            </seg>
            <seg n="ef9f54f6">
              Dessa bilder matas vi med i medierna. Det är ingenting som du
              och jag kan göra någonting åt här och nu. Men problemet är att
              den här bilden även bär in i polis- och rättsväsendet.
            </seg>
            <seg n="ac344a0a">
              I dagarna kom det en bok där man försöker att fokusera på våldtäktsmannen
              och vem det är som utför våldtäkter. Alltsomoftast ligger fokus
              på kvinnan och vad kvinnan ska göra för att inte bli våldtagen.
              Fokuseringen på männen och att de inte ska våldta är inte riktigt
              lika starkt, för att uttrycka det milt.
            </seg>
            <seg n="09324211">
              Jag skulle kort vilja kommentera svaret som jag har fått av justitieministern
              och ställa ett par frågor. Det handlar bland annat om den nya
              sexualbrottslagstiftningen, som självfallet är nödvändig. Det
              har vi sett med all tydlighet sett under den senaste tiden. I
              svaret står det att lagrådsremissen ska komma före sommaren 2004.
              Det skulle också vara intressant att höra något om tidsaspekten
              när den kan finnas i bruk. Vad ser du för tidsperspektiv när det
              gäller lagstiftningen?
            </seg>
            <seg n="b5b93588">
              Justitieministern tog också upp både genomströmningstiderna och
              arbetet med DNA-analyser. Det är också väldigt viktigt. Jag tycker
              att det är jättebra att detta är på gång. Centerpartiet står bakom
              att detta med DNA-analyser, att det ska gälla vid kortare strafftid
              och att man ska se över om även de som döms till rättspsykiatrisk
              vård ska finnas med i dessa register.
            </seg>
            <seg n="7b540587">
              Det uppdrag som Claes Borgström har fått är otroligt positivt.
              Jag känner att ungefär de frågor som jag framförde när vi hade
              en aktuell debatt här i mars finns med i detta. Det ser väldigt
              positivt ut.
            </seg>
            <seg n="a430363b">
              När det gäller bevisbördan känner jag att det blev ett väldigt
              markerat avslag och att det här inte är att tänka på. Jag hoppas
              att det beror på att jag har varit otydlig i min frågeställning
              när jag pratar om bevisbördan. Det handlar om samtyckesinvändning.
              Det känns orimligt att kvinnan har fått vända ut och in på både
              sig själv och sitt liv samtidigt som mannen hävdar att det var
              samtycke och det därmed faller. Jag skulle vilja ha en fördjupning
              på det området.
            </seg>
          </u>
          <note type="speaker" n="20c16f5a">
            Anf. 156 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-78" n="321024b7">
            <seg n="359e23a5">
              Herr talman! Våldtäkt är intrång med våld till det mest privata,
              mest sårbara och enligt mångas förmenande mest heliga delarna
              av människokroppen. Som sådan är den ett andligt brott likaväl
              som ett fysiskt. Våldtäkt är allt hat, förakt och förtryck av
              kvinnor i det här samhället koncentrerat i en handling. Gäng-
              eller gruppvåldtäkt är en särskilt brutal form av sexuellt övergrepp.
            </seg>
            <seg n="f4661ae3">
              Denna text är hämtad från broschyren Kyrkornas nej till våld
              mot kvinnor .
            </seg>
            <seg n="978d1ef1">
              Vad kan vi göra åt det ökade antalet våldtäkter i vårt samhälle?
              Det finns så många missuppfattningar och vanföreställningar när
              det gäller våldtäkt. Än i dag kan vi höra horribla åsikter som
              att kvinnor vill bli våldtagna och att våldtäkt är en handling
              av passionerat misstag.
            </seg>
            <seg n="5883c956">
              Annika Qarlsson tar upp den juridiska aspekten i sin interpellation
              men även den misstro och den vanmakt som många kvinnor känner
              inför rättssystemet.
            </seg>
            <seg n="5a6596dc">
              I det välbekanta Tumbamålet är det ingen tvekan om vem som är
              förloraren. Kvinnan har fått skyddad identitet och kan inte bo
              kvar. Männen återvänder som kungar till Tumba.
            </seg>
            <seg n="25e67ce5">
              Min fråga till ministern är: Räcker det bara med en ändrad lagstiftning
              för att få ned antalet våldtäkter och öka respekten för andra
              människors sexuella integritet? Det handlar väl även om att granska
              hur män ser på kvinnor och sexualitet?
            </seg>
            <seg n="98129406">
              När antalet våldtäkter ökar innebär det även att förövarna och
              deras offer blir yngre. En färsk undersökning visar att varannan
              18-årig tjej har råkat ut för att någon har tafsat på henne. Var
              tionde har mot sin vilja haft samlag, oralsex eller analsex.
            </seg>
            <seg n="818667d3">
              I april påbörjade regeringen ett projekt Flicka. Detta projekt
              ska stärka unga tjejers självbild. De ska lära sig att sätta gränser
              och kunna värja sig inför reklamens sexistiska budskap. Det är
              ett bra projekt, men jag tror att vi också skulle behöva ett projekt
              Pojke. Där kunde man ta upp pojkarnas bild av flickor. Där kunde
              man ta upp frågor om sexualitet, ansvar, respekt och relationer.
              Där kunde man diskutera skillnaden mellan verkligheten och det
              som visas på porrfilm och i porrtidningar. Vi vet att killarna
              i Tumbamålet var uppväxta med porrfilm och gruppsex. Det var något
              helt normalt för dem.
            </seg>
            <seg n="7d8edb56">
              Min fråga blir därför: Är ministern beredd att ta upp förslaget
              om projekt Pojke med barn- och familjeministern som ett komplement
              till den starkare lagstiftningen?
            </seg>
          </u>
          <note type="speaker" n="f03f5868">
            Anf. 157 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-635e3a6df57f1e0f-0" n="9af930ca">
            <seg n="4d7878e3">
              Herr talman! Det ökande antalet våldsbrott är oroande. Statistiken
              visar på en kraftig ökning. Särskilt allvarligt är det när kvinnor,
              unga som gamla, funktionshindrade och andra, blir utsatta för
              våld. Jag läste i dagens tidning att det finns en oro som ökar
              bland med medborgarna i Sverige. Någon har skrivit att fruktan
              oroar Sverige. Sverige är på väg in i en ny värld. Rädslan ökar.
            </seg>
            <seg n="a21892d5">
              Man visade också på att rädslan för att utsättas för våld har
              ökat sedan 80-talet. År 1981 var 12 % av kvinnorna mellan 25 och
              44 år så pass rädda att de avstod från att gå ut på kvällen. År
              2001 hade den siffran ökat till drygt 24 % enligt SCB. Vad den
              är i dag vet jag ingenting om. I en undersökning förra året ansåg
              87 % av svenskarna mellan 18 och 55 år att polisen borde göra
              mer för att skydda allmänheten från våldsbrott.
            </seg>
            <seg n="5909c3f7">
              Denna starka rädsla har en forskare på Uppsala universitet som
              heter Tomas Furmark relaterat till i en tidningsartikel. Han menar
              att den här rädslan leder till inskränkthet, att man börjar agera
              irrationellt och att man minskar sitt normala liv genom att man
              inte gör det man skulle kunna göra. Det är allvarligt.
            </seg>
            <seg n="80c58912">
              I samband med den här diskussionen och debatten om våldtäkt skulle
              jag vilja ta upp att många unga kvinnor väljer att inte anmäla
              våldsbrott och våldtäkt. Jag var på ett besök på Alla Kvinnors
              Hus i Helsingfors och mötte representanter från teamet för våldtagna.
              De sade att många kvinnor inte ens skulle tänka tanken att göra
              en anmälan. Det tycker jag är allvarligt och någonting som justitieministern
              har ett stort ansvar för. Det finns även uttalanden under våren
              från läkare som har avrått våldtagna att göra polisanmälan därför
              att risken för att man blir återtraumatiserad är så stor. Jag
              tycker att det är oerhört allvarligt om personer som jobbar professionellt
              med detta avråder människor från att göra polisanmälan. Jag tror
              inte att det finns någon annan uppfattning om detta.
            </seg>
            <seg n="1599bdcf">
              Min fråga till justitieministern är: Vad kommer justitieministern
              att göra för att öka anmälningsbenägenheten? Det finns goda exempel
              inom vissa polismyndigheter som har speciella enheter där kompetent
              specialiserad personal tar upp anmälan och vidtar alla de initiala
              åtgärderna på en gång. Det finns även många myndigheter som inte
              har någon sådan speciell kompetens. Jag tycker att det i det avseendet
              finns mycket att göra.
            </seg>
            <seg n="1dd2772d">
              Jag tycker till exempel att det är helt orimligt att en kvinna
              eller en man som utsatts för våldsbrott ska stå och göra en anmälan
              i en reception där andra människor finns med. Sådana fall måste
              kunna tas om hand på ett mycket bättre sätt. Jag tycker att det
              måste ske en förändring. Det ska inte vara slumpen som avgör om
              man får ett professionellt bemötande. Om man blivit utsatt för
              ett våldsbrott i Malmö är det mångdubbelt större chanser att gärningsmannen
              blir lagförd, och det har också RÅ visat i sina utredningar.
            </seg>
            <seg n="6f363d5a">
              Jag undrar vad justitieministern tänker göra åt den här saken.
            </seg>
          </u>
          <note type="speaker" n="f472196c">
            Anf. 158 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-79" n="cbfdd29a">
            <seg n="fc0a88ee">
              Herr talman! Jag ska försöka svara på samtliga frågor i tur och
              ordning.
            </seg>
            <seg n="ace3b634">
              Vi lägger fram lagrådsremissen före sommaren. Det går inte att
              helt exakt förutse hur arbetet kommer att fortgå jag tänker på
              Lagrådets eventuella synpunkter men vi hoppas att den därefter
              kan behandlas i riksdagen så fort som möjligt och träda i kraft
              kanske någon gång i början av nästa år.
            </seg>
            <seg n="75f9a670">
              Samtyckesfrågan har ju noga utretts, och jag förstår att det
              inte var omvänd bevisbörda som gällde utan den samtyckesdiskussion
              som fanns med i Sexualbrottskommittén, där man gjorde en mycket
              noggrann prövning och kom fram till att inte föreslå samtycke.
              Detta ställde sig samtliga partier bakom, och när ärendet gick
              ut till 66 remissinstanser var 65 negativa till det.
            </seg>
            <seg n="ad3668a0">
              Anledningen var att man bland annat hade tittat på England och
              ansåg det här inte var bra därför att det satte ännu större fokus
              på målsäganden eller brottsoffret och även på det som man försöker
              komma ifrån, nämligen hur brottsoffret har betett sig före den
              eventuella våldtäkten klädseln och så vidare.
            </seg>
            <seg n="a12487d5">
              Det var alltså vad man kom fram till. Oavsett det är det förstås
              nu helt omöjligt och det har kanske inte heller påståtts att man
              skulle stoppa den här lagen för att börja om igen. I så fall skulle
              man hamna flera år framåt i tiden. Jag tycker att det också finns
              fördelar, och jag vill inte avfärda den här lagen. Det finns säkert
              positiva skäl för den. Jag anser dock inte nu att det på något
              sätt ska påverka den här lagstiftningen utan det är en diskussion
              som får fortsätta, så får vi se vad det leder fram till.
            </seg>
            <seg n="42965975">
              Jag tycker att projektet Pojke låter intressant. Jag vill gärna
              ha en sådan diskussion, men jag behöver då lite mer material och
              kan inte svara närmare på det i den här interpellationsdebatten.
            </seg>
            <seg n="7bd13db6">
              Lagstiftning är definitivt inte allt. Det behövs mera, men lagstiftning
              är viktig. Den påverkar attityder, men det måste vara en växelverkan
              mellan lagstiftning, rättsväsendets myndigheter och även på olika
              sätt hur vi kan agera. Det sätt att agera som vi nu har haft när
              vi ser att lagstiftningen kommer att kunna sjösättas här är att
              vi har givit uppdraget till Claes Borgström. Just de frågor som
              vi tar upp är de som Claes Borgström ska titta på, nämligen hur
              man ska få fler att över huvud taget göra anmälan och hur man
              ska få kvinnor att känna sig trygga i processen. Processen är
              i alla fall delvis, utöver att samhället har ett intresse av att
              lagföra skyldiga personer, till för brottsoffret. Om brottsoffret
              då känner sig kränkt är det naturligtvis ett misslyckande.
            </seg>
            <seg n="4dfa8b55">
              Just de här frågorna ska alltså Claes Borgström titta på. Hillevi
              Engström nämnde också vissa saker som säkert är intressanta för
              Claes Borgström att titta på. Det gäller så enkla saker som till
              exempel var anmälan görs. Men det här har vi precis presenterat,
              och det är inte ens formellt beslutat än det ska göras i dagarna
              här men det kommer förhoppningsvis att ge svar på flera av de
              frågor som tas upp här och som visar att det inte räcker med lagstiftning
              utan att det också handlar om hur det tillämpas i praktiken.
            </seg>
          </u>
          <note type="speaker" n="15f28f8b">
            Anf. 159 ANNIKA QARLSSON (c):
          </note>
          <u who="Q4769498" xml:id="i-480b0dd818f1ff1f-1" n="a025ed6c">
            <seg n="eb3a75f3">
              Herr talman! Jag tycker att det låter som ett spännande tidsperspektiv
              om vi ska lyckas få igenom det här i kammaren 2005. De synpunkter
              som jag tar upp om samtyckesinvändning ska självklart inte försena
              den här propositionen. Jag instämmer med justitieministern om
              att vi ska låta det här ha sin gång och fortsätta diskussionen.
            </seg>
            <seg n="e82dbf70">
              Det som man har sett i England, där man säger att det är större
              fokus på brottsoffret, är självklart något att beakta, men som
              läget ser ut i Sverige i dag är det ju nästan omöjligt att föreställa
              sig att det skulle kunna vara mer fokus på det än vad det är i
              dag. Vi har låtit en jurist, Ulrika Andersson, gå igenom 80 hovrättsdomar.
              Hennes kommentar och slutsats var att när ett sexualbrott är begånget
              är man först och främst intresserad av vad offret har sagt och
              gjort, inte förövaren, och att det finns en grundläggande skillnad
              mellan lagtexterna om sexuellt våld och domstolarnas fokus.
            </seg>
            <seg n="699c354b">
              Också det här är intressant. Vilket arbete görs i dag för att
              man ska förändra det här och för att få över fokus på det som
              faktiskt står i förarbetena till lagtexterna?
            </seg>
            <seg n="f0ddc23e">
              Ett annat inslag som också är viktigt är att när vi kommit fram
              till att vi har våldtäktsmän och efter mycket mankemang faktiskt
              lyckats få några av dem dömda ska de placeras någonstans och få
              behandling. Det är bara en fjärdedel eller 2829 % av sexualbrottslingarna
              som placeras där man kan ge dem en bra behandling. Dessutom sker
              den behandling som kan ges på frivillig basis och är inte obligatorisk.
              Mellan 25 % och 90 % ingår i behandlingsprogram.
            </seg>
            <seg n="01cf96f1">
              Många gånger säger man att det är lite svårt att veta om det
              varit fråga om våldtäkt eller inte. De som gått igenom hela behandlingsprocessen
              är dock mycket väl medvetna om att de har begått övergrepp, och
              de kan också lära sitt eget riskbeteende. När de väl släpps ut
              igen är de betydligt tryggare både för sig själva och för sin
              omgivning. Det skulle därför vara lite intressant att fundera
              på om denna typ av behandling inte borde vara obligatorisk. Är
              det något som är uppe till diskussion, eller hur tänker man i
              de här avseendena?
            </seg>
            <seg n="fa3eec51">
              Jag förstår att en behandling är betydligt effektivare om det
              finns en motivation bakom deltagandet i den, men det finns i så
              fall möjlighet att börja med en motivationsbehandling. Jag skulle
              faktiskt ur ett lekmannaperspektiv kunna tänka mig att detta skulle
              ingå som ett obligatorium för den som har dömts för den här typen
              av brott.
            </seg>
          </u>
          <note type="speaker" n="4b030ad3">
            Anf. 160 LARS-IVAR ERICSON (c):
          </note>
          <u who="unknown" xml:id="i-1c7064f0ab03d6c3-80" n="321024b7">
            <seg n="46c14d54">
              Herr talman! Våld över huvud taget, inte bara i form av våldtäkt,
              har blivit ett stort problem i dagens svenska samhälle. Den som
              utsätts för våld lider både fysisk och psykisk skada, och det
              kan ge följder för ett helt människoliv. Jag tror att det är viktigt
              med en samlad bedömning i det här sammanhanget. Det behövs mer
              av förebyggande insatser och för stärkande av skyddet för de utsatta,
              och man bör ta hand om och rehabilitera dem som drabbas. Man bör
              bestraffa förövarna och försöka att ändra deras attityder. Det
              handlar om att vilja och våga se våldet i alla dess former och
              konsekvenser.
            </seg>
            <seg n="c312146e">
              I ministerns svar finner jag följande ord: Och så länge allvarliga
              övergrepp som våldtäkt sker är det viktigt att vi alla gör det
              som står i vår makt för att bekämpa dessa brott. Jag kan bara
              instämma i detta och göra det tillägget att området måste prioriteras.
              Vi behöver snabba beslut när det gäller lagstiftning, mera av
              satsningar på våldsförebyggande arbete samt ökat stöd till kvinnojourer
              som tar emot dem som utsätts för sexuella övergrepp. Det finns
              nämligen absolut ingen ursäkt för våldtäkt, varken alkoholism,
              drogmissbruk eller tillfällig förlust av kontrollen.
            </seg>
          </u>
          <note type="speaker" n="b0a3a246">
            Anf. 161 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-635e3a6df57f1e0f-1" n="9af930ca">
            <seg n="970d2ca4">
              Herr talman! Jag tycker att det är positivt att Claes Borgström
              ska göra en utredning. Samtidigt finns det ganska många enkla
              saker som man kan göra redan i år. Det är till exempel rimligt
              att en kvinna eller en man som har utsatts för grovt våldsbrott
              får träffa en specialistutbildad polis när hon eller han ska göra
              en anmälan och att den genomförs i ett sammanhang med videoförhör,
              teknisk undersökning, rättsmedicinsk undersökning, vittnesförhör
              med mera.
            </seg>
            <seg n="0740a965">
              Det gäller alltså ganska många enkla saker. Jag är kritisk emot
              att det under de senaste 1020 åren, åtminstone såvitt jag kan
              överblicka, har gjorts så lite med enkla medel. Det görs förhållandevis
              lite, även om det på sina håll har blixtrat till och blivit väldigt
              bra resultat. Väldigt mycket beror på ledarskap och engagemang
              och på den vikt som tillmäts denna fråga.
            </seg>
            <seg n="eb6041bd">
              Malmö har till exempel utmärkt sig med en väldigt aktiv polisledning.
              Det är också orimligt att det ska vara så stora variationer.
            </seg>
            <seg n="83473272">
              En utredning kommer att ta tid. Jag tycker ändå att det skulle
              vara viktigt att justitieministern på något sätt visade på att
              det är viktigt att det händer någonting inom det här området som
              är så pass akut. Det behöver inte dröja ytterligare två år innan
              de här förslagen kan implementeras. Sedan har vi nog ingen annan
              uppfattning än att det ska ske kompetent och så vidare, men bristen
              är ju när polisen inte har haft vidareutbildning eller att man
              inte har tagit frågan på allvar inom myndigheterna och prioriterat
              den. Jag skulle gärna vilja höra vad som händer på kort sikt innan
              Claes Borgströms utredning är klar.
            </seg>
          </u>
          <note type="speaker" n="e77f6841">
            Anf. 162 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-81" n="cbfdd29a">
            <seg n="dde2a0c6">
              Herr talman! Den första frågan gällde de rättsvårdande myndigheterna.
              Vi har givit uppdrag bland annat om att förbättra utbildningen
              som handlar om bemötande av brottsoffer och jämställdhet, och
              det är viktigt i just de här frågorna.
            </seg>
            <seg n="2c629ed7">
              Det är Norrtäljeanstalten som arbetar med sexualbrottslingar,
              Annika Qarlsson, och man gör ett väldigt bra arbete. Det kan naturligtvis
              diskuteras om det ska vara obligatoriskt. Jag känner viss tveksamhet,
              kan jag säga, just med tanke på att jag tror att man för att lyckas
              måste vara motiverad. Det kan ju finnas någonting mitt emellan,
              det är jag fullt medveten om, men det kan alltså också kanske
              förstöra för dem som verkligen är motiverade om det ska gälla
              andra personer som inte har samma motivation. Låt mig i alla fall
              konstatera att man där gör ett väldigt bra arbete och gör det
              bland annat tillsammans med intresseorganisationer.
            </seg>
            <seg n="971d6ff7">
              Jag tror att den här frågan prioriteras av alla partier. Vi prioriterar
              den, och andra partier gör det också. Det finns ingen skillnad
              här. Jag tror också att det finns få områden, om ens något, där
              det har hänt så mycket under de senaste åren, och det är just
              den utvecklingen som har skett här. Den här typen, det vill säga
              sexualbrott, kan man jämföra med till exempel mord, där det egentligen
              inte juridiskt sett har hänt mycket på många decennier, och det
              är ju en helt annan sak när det gäller den här typen av brottslighet.
            </seg>
            <seg n="7dfb1040">
              Som sagt: Det här arbetet har just påbörjats. Formellt kommer
              Claes Borgström att få det här uppdraget inom de närmaste dagarna.
              Nu får Jämställdhetsombudsmannen det här. Det är naturligtvis
              inget som hindrar att vi har kontakt med honom, men det är klart
              att man inte kan ge något i uppdrag till Jämställdhetsombudsmannen
              och sedan göra det själv vid sidan om, utan det är nog bäst att
              han får det uppdraget. Sedan är det fritt att, också över partigränser,
              komma med de idéer som Hillevi Engström nämner. Jag själv kanske
              kommer med idéer också liksom Annika Qarlsson och andra. Det är
              inget som hindrar det. Det är heller inget som hindrar att det
              kommer förslag allteftersom. Jag är övertygad om att Claes Borgström
              kommer att uttala sig också under utredningstiden, som alltså
              ska vara drygt ett år.
            </seg>
          </u>
          <note type="speaker" n="e5ea76b4">
            Anf. 163 ANNIKA QARLSSON (c):
          </note>
          <u who="Q4769498" xml:id="i-480b0dd818f1ff1f-2" n="a025ed6c">
            <seg n="afc6a381">
              Herr talman! Jag ber om ursäkt för min ouppmärksamhet.
            </seg>
            <seg n="5b5045ab">
              Jag har två 13-åriga killar där uppe på åhörarläktaren, som jag
              hade med mig på tåget på vägen upp i dag. Jag satt och läste färdigt
              den där boken jag pratade om, Katarina Wennstams bok, och hade
              då självklart en fråga till de här killarna och till killen som
              gjorde lumpen som satt jämte mig, nämligen om hur en våldtäktsman
              ser ut. De hade lite svårt att svara på det, så jag har lovat
              att de ska få läsa boken här sedan. Jag tror att det är i de åldrarna
              som vi kan ha mycket intressanta diskussioner, vi föräldrar, med
              kanske i första hand våra pojkar.
            </seg>
            <seg n="559320b7">
              Mina anteckningar här handlar om hur en våldtäktsman ser ut och
              om att som kvinna bli trodd i rättsväsendet. Jag tror att det
              arbete som Claes Borgström inleder kan hjälpa upp de bitarna.
              Någonstans handlar det om attityder och vad som sitter i väggarna,
              och det handlar väldigt mycket om en offentlig diskussion, här
              i kammaren, på tidningssidorna och i samtal med tonårssöner.
            </seg>
            <seg n="6772e715">
              Min mamma brukar säga så här, även om hon inte är här nu: När
              en kvinna kan gå naken genom stan utan att någon ger sig på henne,
              då har det äntligen gått fram att vi kvinnor inte alltid är tillgängliga.
              Nu är det väl så att man kanske snarare skulle fundera på om hon
              fryser om hon skulle gå naken genom stan, i alla fall i dag, snarare
              än något annat. Men om man har det som något slags rättesnöre,
              att det är det vi ska uppnå, så kan vi se att det finns en hel
              del kvar att göra.
            </seg>
            <seg n="2d551231">
              Jag ser också väldigt positivt på de initiativ som du har tagit
              i den här frågan.
            </seg>
          </u>
          <note type="speaker" n="bcc35954">
            Anf. 164 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-82" n="cbfdd29a">
            <seg n="5074700a">
              Herr talman! När vi har så unga intresserade åskådare ska jag
              ändå ge en slutreplik här.
            </seg>
            <seg n="967ac326">
              Min uppfattning är att det inte går att se utanpå vem som är
              en våldtäktsman. En sådan kan ha vilket utseende som helst. Därmed
              inte sagt att vilken man som helst kan vara våldtäktsman. Det
              är trots allt ett ytterligt fåtal som ens kan tänka sig den tanken.
              Som sagt: Vi får arbeta vidare med de här olika sakerna.
            </seg>
            <seg n="7e0ca34a">
              Till slut vill jag kanske ändå avråda från exemplet på när vi
              kan känna oss trygga, nämligen att en kvinna går naken genom en
              stad, eftersom det kan vara ett brott från den kvinnan. Jag vill
              ändå upplysa om det. Jag ser det som min plikt som justitieminister!
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="06bfd77c">
            28 § Svar på interpellation 2003/04:464 om Alingsås tingsrätt
          </note>
          <note type="speaker" n="a5439211">
            Anf. 165 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-83" n="cbfdd29a">
            <seg n="4a43591d">
              Herr talman! Annika Qarlsson har frågat om jag avser att se till
              att tingsrättsorganisationen i hela Västra Götalands län ses över
              samtidigt. Hon har även frågat hur jag har tagit till mig de synpunkter
              på utredningen som berörda parter har framfört. Slutligen har
              hon frågat om jag kommer att ta någon hänsyn till hur de tingsrätter
              som berörs av de föreslagna organisationsförändringarna uppfyller
              sina verksamhetsmål.
            </seg>
            <seg n="c25bc251">
              Domstolarna ska tillhandahålla medborgarna rättskipning av hög
              kvalitet. För att domstolarna även i framtiden ska ha de bästa
              möjligheterna att göra det bedriver regeringen sedan flera år
              tillbaka ett omfattande arbete med att reformera domstolsväsendet.
              Arbetet kan delas upp i fyra huvudområden: förändringar av den
              yttre organisationen, förändringar av den inre organisationen,
              renodling av verksamheten och förbättringar av det processuella
              regelverket.
            </seg>
            <seg n="cf3de2ac">
              För att kunna möta de krav på rättssäkerhet och effektivitet
              som samhället ställer på domstolarna är det nödvändigt att skapa
              mindre sårbara domstolar. Vidare måste domstolarna ges bättre
              förutsättningar att införa nya beredningsorganisationer, rekrytera
              personal, ha återkommande kompetensutveckling och öka möjligheterna
              till specialisering. Det är också viktigt att den geografiska
              samordningen med rättsväsendets övriga myndigheter förbättras
              samtidigt som domstolarnas tillgänglighet bibehålls.
            </seg>
            <seg n="0835a4d4">
              Reformeringen av tingsrättsorganisationen sker, med riksdagens
              stöd, stegvis region för region. Det innebär att varje region
              utreds utifrån sina speciella förutsättningar, samtidigt som en
              helhetssyn kan anläggas utifrån de principiella utgångspunkterna
              för reformarbetet. Dessutom kan erfarenheter från tidigare genomförda
              sammanläggningar tas till vara. I och med att syftet är att skapa
              en långsiktigt hållbar tingsrättsorganisation är det vid reformarbetet
              i många fall av mindre betydelse vilka domstolar som vid en viss
              tidpunkt bäst uppfyller de verksamhetsmål som har ställts upp.
            </seg>
            <seg n="4e7ddfb8">
              Arbetet bedrivs normalt på så sätt att Domstolsverket utreder
              tingsrättsorganisationen i en viss region. Därefter remitterar
              Domstolsverket utredningen till berörda myndigheter och organisationer.
              När remissbehandlingen avslutats ges utredningen, remissyttrandena
              och verkets förslag in till Justitiedepartementet. Remissyttrandena
              är alltså en del av det underlag som regeringen har att ta ställning
              till.
            </seg>
            <seg n="62c8f28b">
              Regeringen kommer inom kort att presentera en skrivelse om reformeringen
              av tingsrättsorganisationen för riksdagen. I skrivelsen kommer
              förändringar av tingsrättsorganisationen i bland annat delar av
              Västra Götalands län att presenteras. Jag vill inte föregripa
              innehållet i skrivelsen men kan redan nu säga att Alingsås tingsrätt
              inte kommer att beröras av förändringarna.
            </seg>
          </u>
          <note type="speaker" n="be40574d">
            Anf. 166 ANNIKA QARLSSON (c):
          </note>
          <u who="Q4769498" xml:id="i-480b0dd818f1ff1f-3" n="a025ed6c">
            <seg n="e9feebe2">
              Herr talman! Nu skulle egentligen debatten inte vara nödvändig,
              men jag måste ju ändå passa på tillfället! Jag får tacka så mycket
              för svaret, och tacka så väldigt mycket för ett så positivt besked.
              Jag har ju redan läst det här beskedet i Alingsåstidningen, där
              man slog upp det stort och självklart var otroligt glad och tacksam.
            </seg>
            <seg n="27c615e7">
              Det man måste fundera på är ju att det där hade gått så långt
              att man hade börjat inleda MBL-förhandlingar och liknande. Någonstans
              kan man också fundera på den arbetssituation som folk utsätts
              för när man gör den här översynen.
            </seg>
            <seg n="8bdfba58">
              Jag har också ytterligare några saker som jag skulle vilja fundera
              på här i det svar som justitieministern har lämnat till mig. Det
              handlar om att han säger att man stegvis, region för region, går
              igenom och gör den här reformeringen. En region för mig hade varit
              ett betydligt större område än det lilla område som man tar nu.
              Det var inte länge sedan man var inne och rörde i Trollhättan
              och Vänersborg, och det har också varit andra delar. Det skulle
              ha varit ett större område för att jag ska tycka att det handlar
              om att göra detta region för region. Den känsla man får nu är
              att det gäller en här och en där, och i viss mån använder man
              sig av principen enade vi stå, söndrade vi falla: tar man lite
              här och lite där så klarar man av att förändra betydligt mer.
              Jag skulle hellre i stället ha sett att det hade varit ett bättre
              tillvägagångssätt att ta ett större grepp kanske hade det då varit
              ett tuffare grepp så att man ser helheten på ett annat sätt.
            </seg>
            <seg n="be5824e6">
              Justitieministern poängterar också att man inte tar någon hänsyn
              till måluppfyllelse och liknande på enskilda domstolar. Jag måste
              ändå skicka med en liten fundering. Det verkar lite underligt
              att man inte tar någon som helst hänsyn till de goda exemplen,
              där domstolen har ett bra sätt att arbeta och strukturera verksamheten
              för att få en god måluppfyllelse och få dem som är ställda till
              tinget att komma dit och så vidare, både effektivt i tid och i
              pengar.
            </seg>
            <seg n="6a8727de">
              Men som sagt var, det är ett otroligt positivt besked. Det är
              många som har ringt och hälsat och tackat. Vi lämnade in interpellationen
              strax innan det kom i tidningen. Jag tror inte att det var interpellationen
              i sig som gjorde det hela, utan det var lite större saker.
            </seg>
            <seg n="3c60eb20">
              Det skulle vara roligt att höra bakgrunden hur justitieministern
              kom fram till att ändra Domstolsverkets rekommendation.
            </seg>
          </u>
          <note type="speaker" n="ec480a91">
            Anf. 167 LARS-IVAR ERICSON (c):
          </note>
          <u who="unknown" xml:id="i-7f6d16fa5b8e11f8-3" n="321024b7">
            <seg n="90b357a0">
              Fru talman! Det är tredje gången som jag ska diskutera tingsrätter
              med justitieministern. De andra gångerna har vi varit fler deltagare.
              Det är en viktig fråga också nu.
            </seg>
            <seg n="bcc7eec5">
              Jag ville vara med här i dag eftersom ministern i sitt svar till
              Annika Qarlsson berör skrivelsen om reformeringen av tingsrättsorganisationen.
              Han vill inte föregripa innehållet i skrivelsen men ger ändå beskedet
              att Alingsås tingsrätt inte kommer att beröras av förändringarna.
            </seg>
            <seg n="3d02c97c">
              Tillsammans med många människor i Hässleholmstrakten är jag intresserad
              av hur det går med Hässleholms tingsrätt i Skåne. Blir det samma
              positiva besked där? Eller ska en redan hårt drabbad ort förlora
              till centraliseringsspöket? Vi väntar ännu på de utlovade ersättningsjobben
              för den nedlagda garnisonen.
            </seg>
            <seg n="6c1eebfc">
              Vi vet hur viktigt det är att tingsrätterna har lokal förankring.
              Vi vet att ett decentraliserat rättsväsende ger kortare handläggningstider.
              Vi vet att advokaterna, nämndemännen, personalen vid tingsrätten
              i Hässleholm, polisen och till och med några av tingsrättens kunder
              har protesterat mot en förmodad nedläggning. Vi vet också att
              det skulle bli stora kostnader för nya lokaler i Kristianstad.
              Kan då inte Hässleholm få samma positiva besked som Alingsås?
            </seg>
          </u>
          <note n="cab40cd0">
            Anf. 168 ANITA BRODÉN (fp):
          </note>
          <u who="unknown" xml:id="i-40dee6aa7348d475-3" n="321024b7">
            <seg n="620cff09">
              Fru talman! I februari ställde jag senast en fråga till justitieministern
              om tingsrättsnedläggningar och sammanslagningar i allmänhet och
              Alingsås tingsrätt i synnerhet. Jag pekade då på den goda uppfyllelse
              av verksamhetsmålen som Alingsås tingsrätt presterade. Jag påpekade
              vikten av konsekvensanalyser, både ekonomiska och verksamhetsmässiga.
            </seg>
            <seg n="049bcefd">
              Jag känner i dag både glädje och tacksamhet när jag nu konstaterar
              att justitieministern tagit till sig av goda argument som inkommit
              från många håll. Inte minst den politiska ledningen i kommunen
              har agerat kraftfullt och började redan i fjol våras att påpeka
              vikten av ett bevarande av tingsrätten i Alingsås, inte minst
              för att stärka utvecklingen i hela området. Länsstyrelsen har
              också gett sitt fulla stöd tillsammans med företrädare för flera
              oppositionspartier.
            </seg>
            <seg n="63a417fd">
              Det är viktigt att ha en god regional strategi där inte alla
              myndighetsverksamheter koncentreras till storstäderna. Jag är
              därför glad att Alingsås tingsrätt nu får möjlighet att vara kvar.
              Tack för detta.
            </seg>
          </u>
          <note type="speaker" n="07efb2b0">
            Anf. 169 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-84" n="cbfdd29a">
            <seg n="d13a9a67">
              Fru talman! Debatten har blivit lite inaktuell med tanke på att
              vi har tagit ställning efter att interpellationen ställdes. Jag
              kan bara säga en sak, så att det inte blir några missförstånd:
              Det är naturligtvis positivt med en bra verksamhet. Det beror
              dock ofta på enskilda domare, hur verksamheten vid domstolen bedrivs
              just då. Hur domstolarna ska placeras mera långsiktigt är inte
              beroende av vilka enskilda domare som kan finnas där. Självklart
              är det positivt med en bra verksamhet.
            </seg>
            <seg n="94544880">
              Det är inte så ovanligt att vi kommer fram till en annan bedömning
              än vad Domstolsverket har gjort. Det betyder inte att Domstolsverket
              har gjort en dålig utredning. Vi har fått synpunkter från alla
              möjliga olika håll och gjort en samlad bedömning. Då kan vi komma
              fram till olika uppfattningar därför att vi har fått ett annat
              underlag än Domstolsverket. Det har vi gjort i det här fallet.
              Vi har gjort det när det gäller Helsingforss län och också i andra
              sammanhang.
            </seg>
            <seg n="e4b7e896">
              Det börjar med en utredning från Domstolsverket och sedan fylls
              det på med synpunkter. Då kommer det naturligtvis fram saker som
              är av vikt för oss vid den slutliga bedömningen. Den görs alltid
              så att det ska finnas stöd i riksdagen. Det är viktigt. Vi har
              haft flera debatter om det här. Det kan innebära att många vill
              föregå beslutet och kanske påbörjar ett arbete eller en inställning
              till frågan. Men vi är måna om att behålla den demokratiska processen.
            </seg>
            <seg n="cc3c9379">
              Bara kort: Skåne kommer inte att bedömas här över huvud taget.
              Jag har inget mera att säga om Skåne i dag. Den frågan kommer
              inte att på något sätt beröras av skrivelsen till riksdagen.
            </seg>
          </u>
          <note type="speaker" n="5c09abb1">
            Anf. 170 ANNIKA QARLSSON (c):
          </note>
          <u who="Q4769498" xml:id="i-480b0dd818f1ff1f-4" n="a025ed6c">
            <seg n="b393e3a7">
              Fru talman! Det kanske är omöjligt för justitieministern att
              ange mer konkret vilka skäl som har legat till grund för helhetsbedömningen.
              Jag skulle gärna vilja ha en kommentar till storleken när justitieministern
              pratar om region för region. Det är små områden för att benämnas
              som regioner.
            </seg>
            <seg n="ff3b2a28">
              Jag tackar också för beskedet om att goda exempel självklart
              är positiva. Jag trodde väl inte annat.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="47ba3d86">
            29 § Svar på interpellation 2003/04:450 om genpatent
          </note>
          <note type="speaker" n="63024bb4">
            Anf. 171 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-85" n="cbfdd29a">
            <seg n="af6fd0e3">
              Fru talman! Per Landgren har frågat hur jag avser att behandla
              en svensk och europeisk patentlagstiftning, som sätter kapitalet
              framför folkhälsan. Han har också frågat om jag avser att sluta
              upp på de holländska och österrikiska regeringarnas sida i förfaranden
              vid det europeiska patentverket om patent som gäller genen som
              har samband med utvecklingen av bröst- och äggstockscancer.
            </seg>
            <seg n="7d23e0d7">
              Som jag nyligen framhållit i ett svar på en fråga från Per Landgren,
              håller jag självklart med om principen att patentsystemet ska
              främja folkhälsan. Ett balanserat patentsystem med möjligheter
              till exempelvis genpatent är inte heller ett hot mot folkhälsan
              utan tvärtom nödvändigt för att få fram bland annat nya läkemedel.
              Redan i dag gäller i Sverige ett stort antal genpatent. Sådana
              patent har beviljats sedan 1980-talet. Den nya lagstiftningen
              om gränser för genpatent, proposition 2003/04:55, som beslutades
              med stor majoritet här i kammaren så sent som i början av april
              innebär inte några nya eller utvidgade möjligheter till sådana
              patent. Den innebär i stället att gränserna för sådana patent
              blir tydligare i lagstiftningen. Det slås fast etiskt motiverade
              gränser och skapas förutsättningar för en tillräckligt restriktiv
              och balanserad praxis.
            </seg>
            <seg n="ab11f5fe">
              Att praxis sätter gränser stöds av det faktum att ett av de patent
              Per Landgren tar upp nyligen upphävdes av det europeiska patentverket
              (European Patent Office, EPO) i ett av de pågående förfarandena.
              Skälet var bristande så kallad uppfinningshöjd, det vill säga
              att uppfinningen inte skiljer sig tillräckligt från vad som redan
              är känt.
            </seg>
            <seg n="ca316760">
              När det gäller deltagandet i de nämnda processerna, så gick tidsfristerna
              för att delta i dem ut under 2001 respektive 2002. Frågan om ett
              deltagande från den svenska regeringens sida är alltså överspelad.
            </seg>
            <seg n="4e374413">
              Slutligen vill jag, som jag tidigare framhållit i frågesvar till
              Per Landgren, påminna om att frågan om tillgången till patentskyddade
              genetiska test behandlades särskilt i propositionen om gränser
              för genpatent. I propositionen konstateras bland annat att det
              kan finnas skäl att överväga särskilda åtgärder för att underlätta
              tillgången till testen. Regeringen aviserade att en särskild grupp
              ska tillsättas för att granska bland annat behovet av sådana åtgärder,
              exempelvis riktlinjer för licensavtal. Arbetet med att tillsätta
              gruppen pågår för närvarande. Regeringen vidtar alltså åtgärder
              i denna fråga.
            </seg>
          </u>
          <note type="speaker" n="cd415853">
            Anf. 172 PER LANDGREN (kd):
          </note>
          <u who="Q4355135" xml:id="i-10c4d168d9e0a022-0" n="8def6db6">
            <seg n="05d46069">
              Fru talman! Tack, herr justitieminister, för svaret. Jag tror
              uppriktigt på justitieministerns goda vilja att patentsystemet
              självklart ska främja folkhälsan. Om vi har detta mål gemensamt
              ska det kunna leda till en diskussion utan låsningar.
            </seg>
            <seg n="fb16cee2">
              Jag och många med mig i Europa känner en oro för att nuvarande
              lagstiftning och EU-direktiv inte kommer att underlätta det målet.
            </seg>
            <seg n="2b5b90d2">
              Jag kanske skulle säga att justitieministern är något för tidigt
              ute, och utan att reta upp justitieministern säga att han kanske
              till och med är fel ute när han hänvisar till att praxis nyligen
              satte etiskt motiverade gränser vid upphävandet av Myriads patent.
              Det handlar alltså om att diagnostisera en predisposition för
              bröst- och äggstockscancer genom att leta rätt på genen BRCA 1.
            </seg>
            <seg n="6ab36a29">
              Sanningen är allt den att detta beslut togs på rent formella
              grunder. Det handlade om datum, och av den orsaken som justitieministern
              också sade om att uppfinningshöjd saknades, det som på engelska
              heter lack of inventive step . De etiskt motiverade gränserna,
              som det talas om i svaret, och frågan om patent på just denna
              gen i sig har inte diskuterats ännu, får man kanske tillägga eftersom
              vi kan förvänta oss att Myriad kommer att överklaga.
            </seg>
            <seg n="3e5589d1">
              För att involvera lite fler kan jag säga att det amerikanska
              multinationella företaget Myriad Genetics sökt och i USA fått
              monopol. Det kommer säkert tillbaka också i Europa för att försöka
              få monopol på diagnostiska test av den här genen. Motsvarande
              patent leder, som jag sade, till licensavgifter i USA, och om
              mutation då uppkommer i denna gen är risken stor att bröst- och
              äggstockscancer utvecklas hos kvinnan. För att bedriva rutinmässig
              cancerkontroll av kvinnor i Europa kan svensk och övrig sjukvård
              inom EU tvingas betala höga licensavgifter till det amerikanska
              företaget Myriad Genetics. Det är ett exempel på ett principiellt
              problem.
            </seg>
            <seg n="5676b051">
              Justitieministern ställer sig alltså positiv till genpatent.
              Låt mig då fråga hur justitieministern motiverar att en sekvensering
              av en gen är en uppfinning och inte en upptäckt. Rimligtvis, säger
              jag lite ledande, är gener även muterade sådana objekt som existerar
              naturligt i tillvaron i motsats till det artificiella. En gen
              existerar ungefär som en planet existerar. En gen upptäcks ungefär
              som planeter tidigare upptäckts.
            </seg>
            <seg n="bee58180">
              Kan justitieministern för övrigt tänka sig en utveckling av detta
              patentförfarande som faktiskt hotar sjukvården och folkhälsan?
              Är det ens teoretiskt möjligt med en sådan negativ utveckling?
            </seg>
            <seg n="e3bc4977">
              Visst, genpatent har tidigare beviljats, och isolerade beståndsdelar
              av människokroppen och av gensekvenser med mera har patenterats
              i metoder och i produkter, men i den första paragrafens fjärde
              punkt sägs uttryckligen: Som en uppfinning anses inte heller ett
              sådant förfarande för kirurgisk eller terapeutisk behandling eller
              för diagnostisering som ska utövas på människor eller djur.
            </seg>
            <seg n="58e277d1">
              När det gäller diagnostisering undrar jag: Vad är, herr justitieminister,
              genetiska test inom sjukvården om inte en form av diagnostisering?
              Varför kan då inte patent på gener, och dessutom på sjukdomsframkallande
              gener, förhindras eftersom det försvårar genetiskt diagnostiska
              test? Det monopoliserar genetiskt diagnostiska test.
            </seg>
          </u>
          <note type="speaker" n="97a62a50">
            Anf. 173 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-86" n="cbfdd29a">
            <seg n="ef5ae778">
              Fru talman! Riksdagen har precis tagit ställning till detta.
              Därför känns det mera behövligt att vi nu följer utvecklingen
              och ser om eventuella ytterligare åtgärder behöver vidtas. Låt
              mig dock ge några korta synpunkter.
            </seg>
            <seg n="909406e5">
              Ja, det är fråga om en uppfinning, och det känner vi väl till.
              Det är en teknisk metod, inte upptäckten i sig, som är det avgörande.
              Praxis sätter gränser, vilket stöds av just det fall som jag nämnde.
              Det handlar om så kallad uppfinningshöjd.
            </seg>
            <seg n="b82e2fd4">
              Sedan vill jag bara allmänt säga att det är självklart att vi
              noga följer utvecklingen. Det kommer säkert att finnas företag
              som agerar på sådant sätt som vi inte tycker är tillfredsställande.
              Då är det viktigt att också vi agerar, och den möjlighet till
              tvångslicens som finns är väl känd. Vi tror heller inte att det
              faktum att vi nu satt upp tydligare gränser medför att alla problem
              därmed upphör. Vi kommer därför att fortsätta att vara aktiva
              i den här processen.
            </seg>
          </u>
          <note type="speaker" n="f80a06e9">
            Anf. 174 PER LANDGREN (kd):
          </note>
          <u who="Q4355135" xml:id="i-10c4d168d9e0a022-1" n="8def6db6">
            <seg n="44b134ed">
              Fru talman! Det som sägs nu är inte riktigt tillfyllest. Myriads
              första patent på BRCA 1, som nu av formella skäl upphävts, täckte
              rättigheter över gensekvensen och skilda mutationer, men också
              diagnostiska test för att detektera mutationer i gensekvensen
              och metoder för att screena förekomster av tumörer.
            </seg>
            <seg n="db8c9261">
              Problemet med genetiska upptäckter och patent på dessa är att
              det inte går att uppfinna sig runt dem. En cd rymmer data och
              kan patenteras, men det går att uppfinna andra sätt att lagra
              data. När det gäller det mänskliga genomet och DNA är det DNA
              som lagrar informationen. Vi bär alla på DNA, vi bär alla på en
              BRCA 1-gen, och denna sekvens är väsentligen densamma i oss alla
              om ingen mutation ägt rum. Om någon eller något företag har monopol
              på denna gen i ett diagnostiskt test finns det ingen möjlighet
              att gå runt detta och på annat sätt bestämma om en människa bär
              på en muterad gen av BRCA 1 eller inte.
            </seg>
            <seg n="f55098ba">
              Här finns ett antal logiska frågor som man kan ställa sig. Det
              är inte jag som hittar på detta. Ibland ståtar vi ju alla med
              lånta fjädrar, såväl ministrar som riksdagsledamöter, men jag
              har försökt att tränga djupare i rapporten The Ethics of Patenting
              DNA från Nuffield Council of Bioethics. De tar upp följande problem,
              och jag gör det till en fråga till justitieministern: Menar justitieministern
              att det är i folkhälsans intresse att det bara finns ett diagnostiskt
              test till handa för en viss genetiskt betingad sjukdom? Det blir
              nämligen följden av detta eftersom man måste betala licensavgift
              så fort man detekterar den här genen till och med om man ska utveckla
              andra test.
            </seg>
            <seg n="fa0543ca">
              Menar justitieministern, trots det jag tidigare sagt, att patent
              på diagnostiska test kommer att stimulera andra diagnostiska test
              att utvecklas av forskningen och användas inom sjukvården? Det
              är precis det som genetikerna över åtminstone hela Europa är rädda
              för ska hindra forskningen, och om det hindrar forskningen hindrar
              det också folkhälsan.
            </seg>
            <seg n="82a66c2b">
              I den rapport som jag hänvisade till nämns fler exempel. Bland
              annat nämns vacciner och mediciner för utvecklingsländerna. Där
              finns inte en marknad som kan bära den här typen av forskning.
              Vad gäller malaria har jag läst mig till att det finns en antigen,
              ett protein MSP-1. Flera liknande och komplexa, men även motsägelsefulla,
              patent sägs ha beviljats och lett till en situation som bokstavligen
              hindrar forskning och därmed folkhälsan inte i Sverige måhända,
              men väl i utvecklingsländerna.
            </seg>
            <seg n="7a68c1bc">
              Är det meningen att europeisk patentlagstiftning på detta sätt
              ska hindra forskning och folkhälsa? Det är en retorisk fråga.
              Jag vill inte vinna poäng här. Jag tror inte att särskilt många
              lyssnar på detta. Det jag vill uppmärksamma justitieministern
              på är att direktivet som sådant enligt de berörda experterna och
              forskarna, av vilka en stor del finns i Sverige, innebär trots
              att vi nu implementerat det att dessa hinder kommer att uppstå.
            </seg>
            <seg n="c6624b9b">
              Dessa forskare har en kritisk inställning till patent på upptäckter,
              och de rekommenderar en mer stringent tillämpning av de krav som
              nu faktiskt finns. Här ser vi alltså en utveckling som kan leda
              till direkt negativa konsekvenser för folkhälsan inte bara i Sverige
              utan också i utvecklingsländerna.
            </seg>
          </u>
          <note type="speaker" n="b2e6e6df">
            Anf. 175 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-87" n="cbfdd29a">
            <seg n="85427253">
              Fru talman! Jag ska inte gå in i enskilda mål och huruvida de
              eventuellt kommer att överklagas, men garanterat kommer det fler
              mål.
            </seg>
            <seg n="8d30fa1f">
              Jag ska bara säga två saker. För det första har rapporten refererats
              i propositionen. För det andra, vilket vi hela tiden kommer tillbaka
              till, är det självklart att patent i alla dess former sätter vissa
              gränser. Det gäller i det här fallet, liksom i andra fall. Det
              är viktigt att vi hela tiden följer utvecklingen, men utan några
              patent alls kommer vi inte vidare i forskningen över huvud taget.
              Det gäller alltså att ha dessa tydliga gränser, och det är också
              det som den i riksdagen nyligen beslutade lagstiften på ett tillfredsställande
              sätt ska ta vara på.
            </seg>
            <seg n="b16ae660">
              Självklart kommer diskussionen att leda vidare. Det kommer upp
              nya mål, och ingen kan utesluta att det kommer att behöva vidtas
              ytterligare åtgärder i framtiden. Vi följer utvecklingen noga.
            </seg>
          </u>
          <note type="speaker" n="a373e30f">
            Anf. 176 PER LANDGREN (kd):
          </note>
          <u who="Q4355135" xml:id="i-10c4d168d9e0a022-2" n="8def6db6">
            <seg n="26c87148">
              Fru talman! Det är bra att rapporten nämns i propositionen, och
              jag har också tagit del av den. Det är emellertid innehållet i
              den rapporten, liksom i andra rapporter över vad forskare säger,
              som man behöver tillägna sig. Det är också bra att utvecklingen
              följs. Nu har dock utvecklingen i USA gått så långt att man kan
              se de negativa konsekvenser som den här typen av monopol kan medföra.
            </seg>
            <seg n="345339d1">
              Självklart diskuterar vi inte patenträtten som sådan, utan vi
              diskuterar vad som kan patenteras metodpatent, produktpatent och
              till och med någon typ av processpatent är fullt tänkbart. Det
              är faktiskt inte bara tänkbart utan det förekommer. Men här är
              det någon typ av patent på upptäckter som inte har någon uppfinningshöjd
              alls. Den här generna har ju funnits så länge människan har funnits.
              Uppfinningshöjden skulle då vara att man upptäcker att man hittar
              och sekvenserar dem. Detta tillhör vårt gemensamma arv någon typ
              av kulturellt arv precis som våra kroppar och vårt genetiska material
              och den potentialen. Med teknik som egentligen är väldigt enkel
              kan man nu sekvensera mycket och kanske chansa lite grann på vad
              det hela kan användas till och vilken funktion det har vad vet
              jag. Det söks och det tillåts patent på lösa grunder, och sedan
              leder det kanske till och med till ett sammelsurium av motstridiga
              patent i USA. Vi har inte kommit så långt än.
            </seg>
            <seg n="863ea490">
              Jag vet att man inte kan ge sig in i den här processen och det
              här målet. Men jag vill att detta ska göra att det börjar ringa
              på något sätt i departementet. Vi ska lyssna till våra experter
              i vårt eget land så att vi är med på vagnen och till och med kanske
              försöker få fram en revision så småningom för folkhälsan och för
              forskningen.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="1d6a6086">
            30 § Svar på interpellation 2003/04:526 om påföljdssystem för
            personer dömda till utvisning efter avtjänat straff
          </note>
          <note type="speaker" n="3b12e369">
            Anf. 177 Justitieminister THOMAS BODSTRÖM (s):
          </note>
          <u who="Q3141607" xml:id="i-7f6d16fa5b8e11f8-4" n="cbfdd29a" next="i-40dee6aa7348d475-4">
            <seg n="9068c123">
              Fru talman! Lars Elinderson har frågat mig om jag avser att ta
              initiativ till att personer som döms till utvisning från Sverige
              efter avtjänat straff för allvarliga brott också kan avtjäna sitt
              straff i hemlandet och vilka initiativ jag avser att ta för att
              detta synsätt också ska prägla samarbetet inom brottsbekämpningen
              i EU.
            </seg>
          </u>
          <note n="96790956">
            Samarbetet regleras av flera internationella instrument. De viktigaste
            är 1983 års europeiska konvention om överförande av dömda personer
            och dess tilläggsprotokoll från 1997. Såväl konventionen som tilläggsprotokollet
            har införlivats i svensk rätt.
          </note>
          <u who="Q3141607" xml:id="i-40dee6aa7348d475-4" n="cbfdd29a" prev="i-7f6d16fa5b8e11f8-4">
            <seg n="a5989a36">
              Överförandekonventionen bygger på samtycke; straffverkställigheten
              kan överföras bara om båda staterna och den dömde samtycker till
              överförandet. Med stöd av tilläggsprotokollet kan överförande
              ske mot den dömdes vilja, bland annat om den dömde ska utvisas.
            </seg>
            <seg n="5b1eb2b3">
              Som Lars Elinderson påpekar är det inte ovanligt att svenska
              medborgare som döms till fängelsestraff utomlands får avtjäna
              straffet i Sverige. Jag ser det som en självklar utgångspunkt
              att personer med stark anknytning till Sverige som dömts utomlands
              ska få avtjäna sitt fängelsestraff här om de vill det.
            </seg>
            <seg n="c811e54a">
              Kriminalvården arbetar emellertid intensivt för att personer
              som har dömts här men som har hemvist i något annat land ska avtjäna
              straffet där, särskilt om den dömde ska utvisas. Redan tidigt
              under verkställigheten undersöks möjligheten att överföra fängelsestraffet
              till det land personen sannolikt kommer att utvisas till. Det
              är i det landet som en anpassning till livet efter fängelsevistelsen
              bör göras.
            </seg>
            <seg n="6a0842f3">
              Detta är en angelägen fråga för regeringen. Regeringen har därför
              tagit upp frågan i regleringsbrevet för kriminalvården för år
              2004. Kriminalvårdsstyrelsen ska rapportera antalet överförda
              straffverkställigheter och uppskatta handläggningstiden per land.
              Styrelsen ska också redovisa i vilken utsträckning möjligheten
              att överföra verkställigheten inte utnyttjats.
            </seg>
            <seg n="4e4398b7">
              År 2003 överfördes 239 personer, varav 189 till nordiska länder,
              för att avtjäna sina fängelsestraff i en annan stat. I år har,
              per den 28 maj, 141 personer, varav 111 till nordiska länder,
              överförts från Sverige. Ett tiotal personer kommer att överföras
              inom kort. Dessa siffror avser såväl personer som själva har velat
              bli överförda som personer som överförts mot sin vilja. Den senare
              kategorin ökar eftersom alltfler länder ansluter sig till tilläggsprotokollet
              och alltså accepterar att dömda överförs mot sin vilja till sina
              hemländer.
            </seg>
            <seg n="b694f90a">
              Sverige uppmanar i olika kontakter länder som ännu inte har anslutit
              sig till tilläggsprotokollet att göra det. Detta gäller särskilt
              i de fall det finns många av det landets medborgare i svenska
              fängelser.
            </seg>
            <seg n="7db32b7f">
              Fru talman! Låt mig mot den bakgrunden svara Lars Elinderson
              att Sverige redan i dag arbetar aktivt för att straffverkställighet
              ska ske i det lämpligaste landet. Vi kommer att fortsätta att
              arbeta lika aktivt i frågan som tidigare.
            </seg>
            <seg n="82b9149d">
              Jag vill avslutningsvis också nämna att kommissionen nyligen
              har kommit med en grönbok (KOM [2004] 334 slutlig) som bland annat
              behandlar frågor om hur överförande av straffverkställighet kan
              effektiviseras inom EU framöver. Sverige avser att aktivt delta
              i sådana förhandlingar.
            </seg>
          </u>
          <note type="speaker" n="e675c2ee">
            Anf. 178 LARS ELINDERSON (m):
          </note>
          <u who="unknown" xml:id="i-1c7064f0ab03d6c3-88" n="321024b7">
            <seg n="3c13143d">
              Fru talman! Jag börjar med att tacka för svaret. Jag är nöjd
              med innehållet i det, och jag är också glad att jag har fått lära
              mig den riktiga benämningen på det som jag egentligen frågar om.
              Jag skulle ändå vilja komplettera med ytterligare några frågor
              och synpunkter i anledning av detta.
            </seg>
            <seg n="e22817bf">
              Först vill jag instämma i det som justitieministern säger om
              skälet till att detta är en viktig princip när det gäller verkställighet
              av straff. Detta anger jag också i min interpellation. Det är
              en princip som gäller svenskar som riskerar eller riskerar att
              avtjäna sina straff i andra länder, men likaväl människor som
              kommer från andra länder och begår brott i Sverige. Det är lättare
              att återanpassa människor som har nära anknytning till ett land,
              med anhöriga och släktingar och sin normala sociala miljö.
            </seg>
            <seg n="4a8a80eb">
              Jag vill också nämna två andra skäl som inte minst är viktiga
              för oss med anledning av att det blir en belastning för vårt eget
              lands rättsapparat när vi också måste ta ansvar för verkställighet
              av straffet. Det blir en signal till personer som kommer från
              andra länder och som är medvetna om eller tidigare har utgått
              ifrån att risken för utlämning är ganska liten. Därför skulle
              en signal av den här typen, att hårdare och mer bestämt avvisa
              personer för verkställighet av straffet i deras hemland, vara
              bra. Det ger oss också utrymme i vår egen kriminalvård att klara
              de problem som gäller personer som kommer från vårt land och som
              ska fortsätta efter det att straffet har verkställts i vårt land.
            </seg>
            <seg n="39a319c4">
              Jag vill ställa några kompletterande frågor som utgår från detta.
              Min interpellation gällde enbart dem som är dömda till utvisning
              efter verkställt straff. Justitieministern antyder här och jag
              har lärt mig efter att ha läst konventionen och tillägget till
              den att möjligheten finns också när det gäller personer som inte
              har dömts av svensk domstol till utvisning.
            </seg>
            <seg n="32384a69">
              Det är ungefär 230 som under 1993 fick möjlighet att genom tillämpning
              av konventioner eller genom överenskommelser avtjäna sitt straff
              i sitt eget hemland. Men vi har ungefär tre gånger så många personer
              om man bara räknar in dem som har dömts till utvisning som trots
              allt avtjänar sitt straff i Sverige trots att flertalet eller
              i varje fall en stor andel av de länder som de kommer ifrån har
              skrivit under både konventionen och tillägget.
            </seg>
            <seg n="cf4f594f">
              Jag har en fråga som gäller hela gruppen, alltså ungefär 30 %
              av dem som i dag avtjänar straff i fängelser och kommer från ett
              annat land. Det är sannolikt inte mer än någonstans kring 1015
              % av dem som under 2003 blev aktuella för att överföras för avtjäning
              av straffet i hemlandet. Frågan som jag vill ta upp gäller de
              länder som inte har ratificerat tillägget till konventionen. Ett
              antal av dessa länder är länder som ingår i samarbetet i den europeiska
              gemenskapen, till exempel Frankrike, Tyskland och Irland. Jag
              vill fråga justitieministern vilka möjligheter vi har genom den
              svenska regeringen att aktualisera frågan om ratificering av både
              konventionen och tillämpningen av den inom ramen för EU-samarbetet.
            </seg>
          </u>
          <note type="speaker" n="49598c0f">
            Anf. 179 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-89" n="cbfdd29a">
            <seg n="0c5ca361">
              Fru talman! Jag ska svara på frågorna. Det finns fall där det
              inte är meningsfullt att sätta i gång arbetet med överförande.
              Det gäller helt enkelt de straff som är alltför korta. Sverige
              har en tradition jämfört med många andra länder med relativt korta
              fängelsestraff där man i andra länder inte har fängelsestraff
              alls. Det finns alltså en del fall i Sverige. Men det är som sagt
              inte de fallen som vi primärt är ute efter, för då hinner man
              i vissa fall inte ens påbörja processen förrän fängelsestraffet
              är avtjänat.
            </seg>
            <seg n="b477d285">
              När det gäller kontakter med andra länder har vi delvis kontakten
              med de länder som har skrivit på. Det är inte så som kanske både
              jag och andra har sagt tidigare att det är andra länder som inte
              gör någonting. Det finns faktiskt en ganska stark vilja hos andra
              länder att vara med i arbetet. Jag har talat med Ungern, jag har
              talat med ett par av de baltiska staterna som har varit med om
              det här och även med Polen. Det finns alltså ett starkt intresse.
            </seg>
            <seg n="097b0501">
              Självfallet är jag också angelägen om de länder som inte har
              skrivit på och att när tillfälle ges försöka förmå dem att skriva
              på. Det gäller särskilt de länder som finns inom ramen för EU,
              för jag tycker att principen om att det är bättre att avtjäna
              straffet i sitt eget hemland där man sedan också ska fortsätta
              leva är utmärkt. Vi förefaller vara rörande överens om detta.
            </seg>
          </u>
          <note type="speaker" n="b32f34bc">
            Anf. 180 LARS ELINDERSON (m):
          </note>
          <u who="unknown" xml:id="i-1c7064f0ab03d6c3-90" n="321024b7">
            <seg n="ccefd153">
              Fru talman! Jag är också glad över att vi har samma synsätt på
              detta. Men jag skulle ändå vilja komplettera med ytterligare två
              frågor som har att göra med dem som faktiskt döms till utvisning
              efter avtjänat straff. Enbart en tredjedel av dem som under 1993
              blev dömda till utvisning har fått verkställigheten i sitt eget
              hemland. Jag skulle vilja fråga vad skälet är i dessa fall. Jag
              kan förstå att längden på straffet är viktig när det gäller rent
              generellt. Men när det gäller de som är dömda till utvisning tycker
              jag att en generell princip borde vara att frågan om tillämpningen,
              verkställigheten av straffet i hemlandet, ska aktualiseras ganska
              omgående.
            </seg>
            <seg n="bfe6dbfd">
              Den andra frågan har med detta att göra. Anledningen till att
              jag ställer min interpellation är att jag blev uppringd av en
              nämndeman som var mycket upprörd över en domare i ett konkret
              fall. När frågan aktualiserades om vederbörande kunde avtjäna
              sitt straff i hemlandet, dömdes vederbörande till utvisning. Men
              det som låg till grund för beslutet var att vederbörande skulle
              avtjäna sitt straff i Sverige med motiveringen att man har mindre
              humana straff och fängelser i andra länder. Det tycker jag inte
              är något som en domstol ska bedöma, utan det ska regleras i de
              avtal som vi har med de enskilda länderna.
            </seg>
            <seg n="af9711cc">
              Jag har testat med några andra domare och lagmän som inte är
              informerade eller medvetna om att regeringen gör den prioritering
              som nu anges i justitieministerns interpellationssvar.
            </seg>
            <seg n="61252217">
              Jag skulle därför vilja fråga: Vad gör regeringen för att informera
              också dem som dömer brottslingar från andra länder om att det
              här är en angelägen fråga som regeringen vill att man ska arbeta
              hårdare med?
            </seg>
          </u>
          <note type="speaker" n="b6a61ee0">
            Anf. 181 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-91" n="cbfdd29a">
            <seg n="91ed96b9">
              Fru talman! Det måste vara 2003 och inte 1993 som Lars Elinderson
              avser. Om det är 2003 som avses kan jag inte svara på frågan om
              statistiken. Jag kan bara säga att vi driver på detta och att
              det är kriminalvården som arbetar med det. Det är ett relativt
              nytt förfarande. Men jag tycker att det framgår inte bara av statistiken
              utan av det antal överklaganden som kommer in, och som vi i regeringen
              har nästan varje vecka, att man faktiskt har kommit i gång i processen.
              Och jag tror att vi kommer att se en stor ökning av detta framöver,
              vilket vi alltså är positiva till.
            </seg>
            <seg n="ba1f506a">
              Sedan vill jag säga en sak när det gäller domare. Domarna ansvarar
              inte för överförandet. Det är inte en domares uppgift. Det tycker
              jag räcker som svar. Det ska bedömas huruvida det ska ske utvisning
              eller inte. Sedan är det andra som ska ta vid vid ett eventuellt
              överförande.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="5e4d9a50">
            31 § Svar på interpellation 2003/04:533 om polisens och Tullverkets
            möjligheter att verka på Gotland sommaren 2004
          </note>
          <note type="speaker" n="0e3ce389">
            Anf. 182 Justitieminister THOMAS BODSTRÖM (s):
          </note>
          <u who="Q3141607" xml:id="i-7f6d16fa5b8e11f8-5" n="cbfdd29a" next="i-40dee6aa7348d475-5">
            <seg n="69f8a884">
              Fru talman! Gunnar Andrén har frågat mig vilka åtgärder jag avser
              att vidta för att tydliggöra statens beslutsamhet att motverka
              smuggling via Gotland också sommaren 2004 och för att denna insats
              kommer att vara effektiv också genom den polisiära tillikauppgift
              som nu ska vara rättsväsendets första försvarslinje mot smuggling
              och liknande brottslig verksamhet.
            </seg>
            <seg n="fcd0a8a8">
              Frågan om Tullverkets och polisens verksamhet på Gotland har
              debatterats flitigt i kammaren det senaste året. Som jag sagt
              tidigare är det finansminister Bosse Ringholm som svarar för tullfrågorna,
              medan jag är ansvarig för frågor som rör polisen. Jag vill därför
              understryka att jag inte har för avsikt att här föra en debatt
              om hur och var Tullverket kommer att bedriva sin verksamhet inom
              ramen för den nya organisationen.
            </seg>
            <seg n="d3441900">
              Jag vet dock att Tullverket och Rikspolisstyrelsen nyligen har
              slutit en ny överenskommelse som går ut på att Polismyndigheten
              Gotland ska utföra vissa tullkontroller åt Tullverket. I korthet
              handlar det om att polisen utöver sin ordinarie personkontroll
              i vissa fall ska utföra varukontroll när underrättelseinformation
              visar på sådant behov vid flygplatsen i Visby och i hamnarna.
              Avsikten är att polisen ska göra den akuta inledande varukontrollen.
              Om underrättelseinformation visar att vissa flyg eller fartyg
              behöver kontrolleras under en viss period, ska Tullverket ta över
              ansvaret för kontrollen.
            </seg>
            <seg n="27dacf32">
              På vissa andra håll i landet ska Tullverket i sin tur enligt
              överenskommelsen utföra uppgifter som i dag ankommer på polisen,
              exempelvis personkontroller.
            </seg>
            <seg n="48eb7b74">
              Jag utgår från att Tullverket och Rikspolisstyrelsen i och med
              denna överenskommelse har utarbetat samarbetsformer så att såväl
              tull- som polisverksamheten på Gotland kan upprätthållas på ett
              godtagbart sätt även i framtiden.
            </seg>
          </u>
          <note n="e217b95c">
            Anf. 183 GUNNAR ANDRÉN (fp):
          </note>
          <u who="Q3141607" xml:id="i-40dee6aa7348d475-5" n="cbfdd29a" prev="i-7f6d16fa5b8e11f8-5">
            <seg n="1db568f7">
              Fru talman! Jag ber att få tacka justitieministern för svaret.
              Jag vet att justitieministern är en fotbollsintresserad person,
              och jag förstår därför hastigheten i svarsavlämnandet. Det är
              i dessa dagar mycket intressanta fotbollsmatcher som avhålls.
              Och huvudmatchen går som bekant på onsdag kl. 19 på Djurgårdens
              träningsanläggning. Jag hoppas att fru talmannen också kommer
              att titta på den. Vi har en intressant förmatch i dag mellan Sverige
              och Bulgarien som påbörjas om någon timme. Just nu spelar tydligen
              några andra länder, och vi hoppas på stor framgång för Danmark.
            </seg>
            <seg n="a6274c02">
              Låt mig säga att den viktiga frågan här är vad som menas med
              tillikauppgift. Men jag ska börja i en annan ände.
            </seg>
            <seg n="06adc92e">
              Jag har som statsrådet indikerar flera gånger tagit upp Tullverkets
              situation under det gångna året. När man frågar finansministern
              hänvisar han gång efter annan till att Tullverkets befogenheter
              handläggs av justitieministern. När man frågar justitieministern
              hänvisar han i sin tur till att Tullverkets frågor handläggs av
              finansministern. Det är lite grann av ett moment 22 i detta. Det
              är inte riktigt lätt att få reda på detta.
            </seg>
            <seg n="a68d7f2c">
              Men jag vill likväl tacka för detta svar. Jag finner för min
              del att denna tillikauppgift är en intressant formulering som
              finns i Tullverkets egen utredning. Jag tycker att det delvis
              är en sensationell uppgift som finns här, och jag välkomnar i
              och för sig den, nämligen den samverkan som antyds mellan polisen
              och tullens tjänstemän. Statsrådet har väl formulerat vad det
              rör sig om personkontroll och viss varukontroll.
            </seg>
            <seg n="466576a6">
              Min partivän Runar Patriksson i Töcksfors har ofta påpekat det
              angelägna i att rättsväsendet utnyttjar sina resurser till fullo
              när det gäller gränskontroller. Han har mycket starkt understrukit
              vikten av att man suddar ut gränserna. Det är detta som ligger
              i tillikauppgift.
            </seg>
            <seg n="555ad8b3">
              Statsrådet redogör nu för något som jag inte kände till tidigare,
              nämligen att Tullverket och Rikspolisstyrelsen har slutit en ny
              överenskommelse om dessa frågor. Jag tror för min del att det
              är en riktig väg att gå att polisen nu ska utföra vissa saker
              som tulltjänstemän tidigare har gjort.
            </seg>
            <seg n="f2de1da8">
              Den fråga som reses i detta sammanhang är naturligtvis om polisen
              verkligen har de resurser som man behöver det är något som vi
              ofta diskuterar när man nu har dragit in tullverksamheten på Gotland.
              Den var inte stor. Detta gäller såvitt jag förstår inte bara Gotland,
              utan detta är en verksamhet som man skulle kunna utsträcka till
              många andra geografiska områden i landet, till exempel till viktiga
              hamnar, i Haparanda och så vidare.
            </seg>
            <seg n="fcc551d5">
              Jag skulle slutligen vilja fråga statsrådet om det är en ny policy
              som här antyds, och vilka återverkningar som denna samverkan skulle
              kunna få som jag tycker är väldigt positiv, och som jag tror kan
              motverka den smuggling som vi båda är helt överens om är mycket
              angelägen att beivra.
            </seg>
          </u>
          <note type="speaker" n="247c12e5">
            Anf. 184 Justitieminister THOMAS BODSTRÖM (s):
          </note>
          <u who="Q3141607" xml:id="i-7f6d16fa5b8e11f8-6" n="cbfdd29a" next="i-40dee6aa7348d475-6">
            <seg n="ab3e8b50">
              Fru talman! Jag förstår att det kan utgöra ett problem vid en
              interpellationsdebatt att ansvarsområdet ligger på flera olika
              departement. Inte desto mindre kan fördelningen av ansvarsuppgifter
              inte avgöras helt utifrån att de ska passa in i interpellationsdebatter.
              Och oavsett det är det i varje fall ingenting som jag har möjlighet
              att påverka, utan det är ett faktum att vi har olika ansvarsområden.
              Och det är klart att tullen har med skatter att göra.
            </seg>
            <seg n="af132541">
              Detta uppdrag har alltså getts, och jag tror att det handlar
              om att man ska försöka fortsätta att utveckla samordningen och
              samarbetet mellan de olika myndigheterna på detta liksom på andra
              områden. Det har varit alltför täta väggar tidigare.
            </seg>
            <seg n="9f347ae0">
              När det gäller den satsning som kommer att behövas när polisen
              tar över uppgifter kan jag bara upplysa om det som jag har sagt
              vid flera olika tillfällen, att sedan vändningen kom för drygt
              tre år sedan är det 1 100 fler anställda än tidigare, ungefär
              hälften är civilanställda och hälften nya poliser. Då har vi inte
              räknat med dem som har examinerats under de senaste veckorna.
            </seg>
            <seg n="9b015dc4">
              Den här prioriteringen kommer att fortsätta. Men det handlar
              alltså inte bara om en prioritering till polisen utan också om
              att förbättra samordningen och samverkan.
            </seg>
          </u>
          <note n="9e03e61f">
            Anf. 185 GUNNAR ANDRÉN (fp):
          </note>
          <u who="Q3141607" xml:id="i-40dee6aa7348d475-6" n="cbfdd29a" prev="i-7f6d16fa5b8e11f8-6">
            <seg n="6d636036">
              Fru talman! Vi ska kanske inte förlänga just den här debatten.
              Jag noterar att det finns en bestämd vilja att helt enkelt nyttja
              de olika resurser som finns; det är jag på det klara med. Sedan
              kan man alltid diskutera antalet polistjänster och så vidare.
              Jag vet att det är ett kärt argument från regeringen. Det finns
              ju andra synpunkter på detta men vi ska kanske inte så att säga
              göra någon sak av det.
            </seg>
            <seg n="950bdbc9">
              I min senaste debatt om tullen, en debatt som jag hade med statsrådet
              Ringholm, aviserade han att det skulle göras en utredning om tullens
              befogenheter. Jag välkomnar även det.
            </seg>
            <seg n="c28e827c">
              I kväll gäller det fotboll, fru talman! Jag ser också fram emot
              att få möta statsrådet i matchen på onsdag efter dagens förmatch.
              Själv spelade jag i Rydboholms sportklubb men inte så högt upp
              i divisionerna som AIK. Men nu kommer vi att mötas på Djurgårdens
              träningsplan.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="1d842adf">
            32 § Svar på interpellation 2003/04:542 om barndomstol med specialkompetens
          </note>
          <note type="speaker" n="ad9d6a20">
            Anf. 186 Justitieminister THOMAS BODSTRÖM (s):
          </note>
          <u who="Q3141607" xml:id="i-7f6d16fa5b8e11f8-7" n="cbfdd29a" next="i-40dee6aa7348d475-7">
            <seg n="9c9f11a6">
              Fru talman! Anita Brodén har frågat mig vilka åtgärder jag ämnar
              vidta för att ge tydliga signaler om att barn är viktiga. Hon
              har också frågat mig om jag är beredd att införa en barndomstol
              med specialkompetens inom barnmisshandelsområdet. Slutligen har
              hon frågat mig vilka åtgärder jag ämnar vidta för att god kunskap
              om utsatta barn ska finnas inom alla berörda sektorer och nivåer.
            </seg>
            <seg n="00fa9430">
              I styrningen av rättsväsendets myndigheter har regeringen sedan
              flera år tillbaka mycket tydligt lyft fram barnperspektivet i
              verksamheten och att ärenden som rör barn ska vara prioriterade.
              Det framkommer såväl i budgetpropositioner och regleringsbrev
              som i särskilda uppdrag till myndigheterna. Därutöver har regeringen
              vidtagit flera lagstiftningsåtgärder i syfte att stärka skyddet
              för barn som utsatts för våld.
            </seg>
            <seg n="0c74ecb1">
              När det sedan gäller Anita Brodéns fråga om jag är beredd att
              införa en barndomstol med specialkompetens är det en fråga som
              har behandlats här i riksdagen. Det har inte ansetts finnas något
              behov av en sådan ny specialdomstol. Intresset av en kompetent
              handläggning av mål rörande barn ansågs kunna tillgodoses på annat
              sätt. Några omständigheter som föranleder regeringen att göra
              någon annan bedömning har hittills inte framkommit.
            </seg>
            <seg n="442f9373">
              Det är givetvis av största vikt att domare som handlägger mål
              som rör övergrepp mot barn har en bred erfarenhet av den aktuella
              typen av mål. Det är också viktigt att de har goda kunskaper om
              barn, barns behov och hur barn och familjer i kris reagerar liksom
              hur barn och andra berörda bör bemötas under handläggningen i
              domstol. Domstolsverket verkar därför kontinuerligt för utbildning
              av domare i ärenden som rör barn, och det arbetet är högt prioriterat.
              Utöver sådana riktade utbildningsinsatser uppmuntras personliga
              initiativ från domare att höja sin kunskaps- och erfarenhetsnivå
              i olika frågor. Det finns därför inom de allmänna domstolarna
              en god kompetens hos domare som handlägger mål som rör övergrepp
              mot barn. Eftersom frågan om specialisering av domare är en betydelsefull
              del av det pågående reformarbetet inom domstolsväsendet finns
              det också goda förutsättningar att ytterligare stärka barnkompetensen
              hos domarkåren och därmed ytterligare öka kvaliteten i dömandet.
            </seg>
            <seg n="8a867510">
              Vid sidan av domarens egna kunskaper i frågor som rör övergrepp
              mot barn finns dessutom möjligheten att låta sakkunniga personer
              uttala sig i olika frågor som rör barn för att förbättra beslutsunderlaget
              ytterligare för rätten i de allmänna domstolarna, till exempel
              genom barnpsykologisk expertis.
            </seg>
            <seg n="ced64884">
              Med detta sagt vill jag samtidigt betona att mycket kan bli bättre
              när det gäller rättsväsendets förmåga att hantera frågor om våld
              mot barn. Polisens brottsuppklaring är ett exempel på där insatser
              måste göras. Det är inte acceptabelt att endast en dryg tiondel
              av anmälningarna om misshandel mot de minsta barnen leder till
              att en person binds till brottet. Jag är medveten om att utredningarna
              oftast är svåra, men med förbättrade kunskaper hos personal i
              yttre tjänst, tidiga kontakter med åklagare, tydligare riktlinjer
              med mera är jag övertygad om att uppklaringen kan bli betydligt
              bättre. Här vilar ett stort ansvar på landets polismyndigheter
              och Rikspolisstyrelsen att gemensamt finna vägar så att handläggningen
              av dessa ärenden kan uppnå högre och jämnare kvalitet i hela landet.
            </seg>
            <seg n="80003f40">
              Regeringens mål för rättsväsendet är alltså tydliga när det gäller
              barn som utsatts för våld av en närstående. Det har lett till
              att polis, åklagare och domstolar har gjort stora satsningar på
              det här området de senaste åren. Jag är dock inte främmande för
              att vidta ytterligare åtgärder om inte resultatet förbättras när
              det gäller till exempel uppklaring och effektivare rutiner för
              omhändertagande av offren.
            </seg>
          </u>
          <note n="e75c4f39">
            Anf. 187 ANITA BRODÉN (fp):
          </note>
          <u who="Q3141607" xml:id="i-40dee6aa7348d475-7" n="cbfdd29a" prev="i-7f6d16fa5b8e11f8-7">
            <seg n="e6da2b02">
              Fru talman! Jag vill börja med att tacka justitieministern för
              svaret. Bakgrunden till min fråga är den omfattande granskning
              som Sveriges Radios Ekoredaktion gjort i 200 kommuner.
            </seg>
            <seg n="5d7bb81a">
              Granskningen visade att inte ens två av tio polisanmälningar
              som gäller barnmisshandel och sexuella övergrepp leder till åtal.
              Långt ifrån alla anmälningar leder till några polisiära insatser
              över huvud taget, och i de fall de leder till en utredning kan
              det ha gått flera månader sedan anmälan gjordes. Anmälda fall
              har till och med blivit liggande i upp till två års tid utan att
              åtgärder vidtagits. Oftast har åtgärden sedan bestått i att fallen
              lagts ned på grund av brist på bevis.
            </seg>
            <seg n="b2f6d1b2">
              Barn har inte vuxnas kommunikationsförmåga. Därför måste personer
              som kommer i kontakt med barn under den rättsliga processen ha
              särskild barnkompetens. Okunskap får inte vara anledning till
              eller ursäkt för att barns rättigheter åsidosätts.
            </seg>
            <seg n="cdc81a5a">
              Ett annat problem är förhörsmiljön. Den är oftast inte anpassad
              till barn. Om barnet kan höras i en känd miljö, till exempel på
              dagis, är det lättare för barnet att berätta vad det har varit
              med om. Men de flesta polismyndigheter saknar mobil teknisk utrustning
              för att klara sådana här förhörssituationer.
            </seg>
            <seg n="a7f09743">
              Ekots granskning visar att förra året gjordes 48 500 anmälningar
              till socialtjänsten. Men bara 24 700 bedömdes som så viktiga att
              utredningar inleddes. Hur det sett ut tidigare har det inte gått
              att få reda på eftersom Socialstyrelsen inte har några uppgifter
              om det. Socialtjänsten har tydliga instruktioner om att barn som
              far illa har rätt till samhällsskydd.
            </seg>
            <seg n="bc7e8119">
              Borde inte Socialstyrelsen ha denna överblick över socialtjänstkontorens
              arbete och följa upp utvecklingen på detta område?
            </seg>
            <seg n="39328b98">
              Justitieministern säger i sitt svar att det behövs förbättrade
              kunskaper hos personal i yttre tjänst, tidiga kontakter med åklagare
              och tydligare riktlinjer samt att ett stort ansvar vilar på landets
              polismyndigheter och Rikspolisstyrelsen. Det har också utgått
              politiska direktiv om att brott mot barn ska prioriteras hos polisen.
            </seg>
            <seg n="126942ea">
              Bedömer justitieministern att polisen har tillräckligt med resurser
              för att klara dessa arbetsuppgifter?
            </seg>
            <seg n="48f8bfe7">
              Det gäller oerhört många stora och svåra frågor. Debatten innan
              handlade också om polisen. Vår poliskår ska alltså klara av och
              prioritera ett antal områden, så frågan är högst adekvat: Räcker
              polisens resurser till där utökningen till stora delar äts upp
              av pensionsavgångar?
            </seg>
          </u>
          <note type="speaker" n="1264e3bb">
            Anf. 188 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-635e3a6df57f1e0f-2" n="9af930ca">
            <seg n="0c331f39">
              Fru talman! Ja, polisens resurser nämndes. Ibland finns det resurser.
              En bekant fick böta 400 kr för att ha cyklat utan lampa. Men det
              var inte det som det nu handlar om.
            </seg>
            <seg n="a2a10d2e">
              Barn, och detta, fru talman, är en viktig fråga, måste kunna
              lita på oss vuxna, på att vi ställer upp och gör vad som ankommer
              på oss vuxna när vi misstänker att barn far illa det vill säga
              att vi har civilkurage och mod nog att göra en anmälan till polis
              och sociala myndigheter. Men alltför sällan tas tecken på att
              barn utsatts för brott på allvar.
            </seg>
            <seg n="6ba325f7">
              Förskolan skulle kunna vara den instans som anmäler de flesta
              misstankar om brott som avser barn. Men så är det inte i dag.
              Inte heller barnavårdscentralerna anmäler i särskilt stor utsträckning
              när de misstänker att barn far illa, när de ser barn som har blåmärken
              och annat. Det är väldigt sällan som de här grupperna, inklusive
              skolan, anmäler misstankar om att barn far illa.
            </seg>
            <seg n="cd34995f">
              Min fråga är därför: Vad avser justitieministern att göra för
              att öka anmälningsbenägenheten hos förskola, skolpersonal, barnavårdscentraler
              med flera?
            </seg>
            <seg n="a893415a">
              De som anmäler att barn far illa är i största utsträckning anhöriga,
              grannar och släktingar till barnet. Jag menar att också socialtjänsten
              måste bli mycket bättre på att anmäla till polis och åklagare.
              Där brister det ganska mycket i dag. Uppfattningen finns i samhället
              att den som gör en anmälan sätter dit någon och att det kan göra
              saker och ting värre.
            </seg>
            <seg n="34583b35">
              Den trenden måste brytas, menar jag. Att göra en anmälan är att
              slå larm. Sedan är det upp till de rättsvårdande myndigheterna
              att avgöra om det har begåtts ett brott eller inte. Det är viktigt
              att skola, dagis och socialtjänst gör fler anmälningar. Det är
              en skyldighet som vi har gentemot barn.
            </seg>
            <seg n="93d93c66">
              Den här interpellationen handlar om att det är få brott som leder
              till åtal. Det stämmer ju. Jag tror, tvärtemot vad Anita Brodén
              säger, inte att problemet handlar om domstolssidan. Det finns
              mycket man kan göra där, som också justitieministern har tagit
              upp i sitt svar bland annat när det gäller utbildningar. Men det
              främsta skälet till att så få anmälningar leder till åtal är brister
              i utredningar, förundersökningar. Det är för dåliga förhör, för
              lite undersökningar, för lite vittnesförhör med mera. Där undrar
              jag vad justitieministern avser att vidta för åtgärder.
            </seg>
            <seg n="db1be72b">
              Det finns exempel, det säger Riksåklagaren också, på polismyndigheter
              som har kommit mycket längre än andra. Det är de som har speciella
              familjevåldsenheter med särskilt utbildade poliser som förhörsledare.
              Vi hörde tidigare i kväll att man ska se över hur man ska handlägga
              våldtäktsmålen. Det finns en särskild utredare utsedd, Claes Borgström.
              Jag undrar vad justitieministern avser att göra för att brotten
              mot barn ska utredas mer professionellt och kompetent i hela Sverige
              än vad som sker i dag?
            </seg>
            <seg n="6558f822">
              Det var mina två frågor om anmälningsfrekvens och om utredning
              av brott mot barn.
            </seg>
          </u>
          <note type="speaker" n="4496dfad">
            Anf. 189 Justitieminister THOMAS BODSTRÖM (s):
          </note>
          <u who="Q3141607" xml:id="i-7f6d16fa5b8e11f8-8" n="cbfdd29a" next="i-40dee6aa7348d475-8">
            <seg n="fcd0585f">
              Fru talman! Vad är det för saker som har gjorts? En brottsoffergaranti
              infördes för ett par år sedan vad gäller just brott mot liv och
              hälsa hos barn. En annan sak gäller det som precis efterfrågades.
              Sedan den 1 juli 2003 finns det referenser till anmälningsskyldighet
              enligt socialtjänstlagen i till exempel polislagen, skollagen
              och hälso- och sjukvårdslagen. Socialtjänsten har också fått ett
              tydligare ansvar för att myndigheterna samverkar när barn misstänks
              fara illa. Det är relativt nytt, så det finns inte med i 2003
              års statistik. Det är självklart att vi följer utvecklingen noga.
              Vi är helt inne på samma linje, att man måste anmäla och våga
              anmäla, inte minst från myndigheternas sida. Det är deras plikt.
            </seg>
            <seg n="8c812e4f">
              Det vi nu arbetar med är bland annat ett så kallat barnahus.
              Jag var nere och invigde det i Skåne rätt nyligen. Nu arbetar
              vi för att sådana ska finnas på ytterligare ställen i Sverige.
              Jag tror att det är bra. Det är inte barnen som ska flytta mellan
              olika myndigheter, utan det är myndigheten som ska flytta till
              barnet och ge den trygghet som behövs för att barnet ska våga
              prata.
            </seg>
            <seg n="e31a59e6">
              Sedan ligger det förstås också ett ansvar på polisens och åklagarens
              organisationer. Det har fungerat bättre på vissa ställen än andra.
              RÅ har tagit de här uppgifterna på stort allvar. Det ska förbättras
              på det sättet att flera skyldiga personer ställs till ansvar.
            </seg>
            <seg n="73787cc4">
              Jag ska inte gå in för mycket på polisens resurser. De dyker
              upp i var och varannan interpellation, men jag vill bara upprepa
              att 1 100 fler är anställda nu, hälften civilanställda, hälften
              vanliga. Det kommer att utbildas 4 000 poliser under den här mandatperioden.
              Det är en ökning för fjärde året i rad, och det kommer att fortsätta
              att öka framöver.
            </seg>
          </u>
          <note n="2cf04a4b">
            Anf. 190 ANITA BRODÉN (fp):
          </note>
          <u who="Q3141607" xml:id="i-40dee6aa7348d475-8" n="cbfdd29a" prev="i-7f6d16fa5b8e11f8-8">
            <seg n="8f8255e7">
              Fru talman! Jag tror att vi är rörande överens om att det inte
              finns någonting som väcker sådan avsky och förtvivlan som när
              ett barn utsätts för misshandel och övergrepp. När samhället inte
              förmått leva upp till att skydda de mest utsatta måste vi reagera
              och agera. Det är därför oacceptabelt att det råder brist på rutiner
              och resurser. Läkarintyg och rättsintyg har exempelvis inte insamlats.
              Handläggning har JO-anmälts utan att det lett till någon kritik,
              vilket sammantaget stämt dåligt med föresatserna att utsatta barn
              har högsta prioritet.
            </seg>
            <seg n="49aacb9d">
              Jag har lyft fram frågeställningen om barndomstol med specialkompetens
              och fått svaret att Domstolsverket kontinuerligt arbetar för utbildning
              av domare i ärenden som rör barn. Avser justitieministern att
              påskynda dessa utbildningsinsatser och specialiseringar? Hur långt
              har specialiseringarna fortskridit?
            </seg>
            <seg n="c8094c1e">
              Jag var väldigt glad att höra justitieministern nämna barnahus.
              Idén kommer från Island, som justitieministern är väl förtrogen
              med, vad jag förstår. Tidigare var de isländska barnen tvungna
              att besöka många olika instanser och vid flera tillfällen prata
              om vad de hade varit med om, precis såsom många barn har det nu
              här hemma i Sverige. Då var det knappt 30 % av ärendena som gick
              vidare till åklagare och av dem knappt en tredjedel till en fällande
              dom. Men 1997 tillsatte den isländska regeringen en samarbetsgrupp,
              och det är det som jag förstår att justitieministern nu har tagit
              del av. Barnahuset på Island tar emot barn från hela Island. Målet
              är att minska alla de här negativa upplevelserna.
            </seg>
            <seg n="b8f04a4b">
              Då inställer sig en följdfråga: Avser Thomas Bodström att jobba
              vidare med idén om barnahus? Enligt rapporter som jag har läst
              har man på Island begränsat skadeverkningarna för barnen. De har
              fått komplett, adekvat hjälp, och man har ökat effektiviteten
              och kunskapen inom dessa svåra områden.
            </seg>
            <seg n="d005bd46">
              Jag går, fru talman, tillbaka till en fråga som jag ställde i
              förra inlägget om Socialstyrelsens överblick. Jag frågade om de
              inte borde ha en överblick över socialtjänstkontorens arbete och
              följa upp utvecklingen. Det är jag tacksam att få svar på.
            </seg>
          </u>
          <note type="speaker" n="9e2b9b7e">
            Anf. 191 Justitieminister THOMAS BODSTRÖM (s):
          </note>
          <u who="Q3141607" xml:id="i-7f6d16fa5b8e11f8-9" n="cbfdd29a" next="i-40dee6aa7348d475-9">
            <seg n="c00d768e">
              Fru talman! Utbildningen pågår, och vi följer den utan att i
              detalj lägga oss i vad Domstolsverket gör, men jag vet att det
              arbetet pågår. Rikspolisstyrelsen har också gjort undersökningar
              av en del polisenheter och är kritisk till hur arbetet har bedrivits
              på vissa ställen.
            </seg>
            <seg n="516fda1c">
              På frågan om jag jobbar för flera barnahus är svaret ja. Jag
              är intresserad av att driva det arbetet vidare. Men det ska noga
              planeras innan, så att det verkligen blir av högsta kvalitet och
              att barnahusen inte bara inrättas för inrättandets skull. Det
              ska vara ett starkt mervärde, men jag tror på idén.
            </seg>
            <seg n="593457cc">
              Slutligen om Socialstyrelsen, som har ett ansvar för socialtjänsten.
              Jag kan inte det här i detalj, för det är inte vi som reglerar
              det, men återkom gärna i frågan. Jag kan inte ge något närmare
              svar i den här interpellationsdebatten.
            </seg>
          </u>
          <note n="9d2e6344">
            Anf. 192 ANITA BRODÉN (fp):
          </note>
          <u who="Q3141607" xml:id="i-40dee6aa7348d475-9" n="cbfdd29a" prev="i-7f6d16fa5b8e11f8-9">
            <seg n="714fd006">
              Fru talman! Jag vill tacka justitieministern för denna debatt
              i ett synnerligen angeläget ärende. Justitieministern säger att
              han inte är främmande för att vidta ytterligare åtgärder om resultatet
              inte förbättras när det gäller till exempel uppklaring och effektivare
              rutiner för omhändertagande av offren. Då inställer sig en fråga:
              Är det barnahus som justitieministern då åsyftar?
            </seg>
            <seg n="ccdf942c">
              Avslutningsvis skulle jag vilja ställa en sista fråga. Jag har
              i andra sammanhang tagit upp problemställningen med barn som bevittnat
              våld att de skulle betraktas som brottsoffer. Hur långt har detta
              avancerat? Det vore värdefullt att också i detta sammanhang få
              ett besked från justitieministern om brottsofferstatus för barn
              som bevittnat våld i närstående relationer.
            </seg>
            <seg n="ba523d3f">
              Med det tackar jag åter för denna debatt.
            </seg>
          </u>
          <note type="speaker" n="7793e79a">
            Anf. 193 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-635e3a6df57f1e0f-3" n="9af930ca">
            <seg n="73e970ea">
              Fru talman! Jag ska inte förlänga debatten mer än att ställa
              en fråga till justitieministern. Det finns lagstiftning om att
              man från myndigheten ska anmäla skola, dagis och så vidare. Enligt
              min erfarenhet och den lilla kunskap jag har är det väldigt få
              som anmäler och följer den lagstiftningen. De flesta brott som
              anmäls och som gäller misshandel och övergrepp sker från andra
              än dem som faktiskt träffar barnen kanske 40 timmar i veckan,
              det vill säga förskolepersonal och skolpersonal. Jag undrar om
              justitieministern har någon kommentar till det. Har det skett
              någon undersökning om detta stämmer? Vad kommer man i så fall
              att göra för att öka anmälningsfrekvensen? Det är en viktig fråga.
            </seg>
            <seg n="5db36cf4">
              Jag ser fram emot ett arbete med flera barnahus och därmed förhoppningsvis
              också flera familjevåldsenheter i framtiden.
            </seg>
          </u>
          <note type="speaker" n="fa95c957">
            Anf. 194 Justitieminister THOMAS BODSTRÖM (s):
          </note>
          <u who="Q3141607" xml:id="i-1c7064f0ab03d6c3-92" n="cbfdd29a">
            <seg n="a51f874d">
              Fru talman! Ja, jag menar barnahus, men det kan förstås vidtas
              ytterligare åtgärder. När det gäller barn som bevittnat våld vågar
              jag inte säga något säkert, men arbetet pågår. Det handlar alltså
              om att barn ska betraktas som brottsoffer och ska till och med
              få möjlighet till ersättning, men det ska inte bli så att de ska
              in i själva rättsprocessen i sig. Där vill vi hålla dem utanför.
            </seg>
            <seg n="7fae1a00">
              Jag har inte någon statistik över anmälningsfrekvensen, så jag
              ska inte ge mig in i några djupa diskussioner om det. Men jag
              utgår från att de allra flesta som arbetar med barn fullgör sin
              skyldighet, vilket är att anmäla när man ser att ett barn far
              illa.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="3a5d32aa">
            33 § Svar på interpellation 2003/04:506 om skyddande av statens
            skogar med höga naturvärden
          </note>
          <note type="speaker" n="3646200b">
            Anf. 195 Miljöminister LENA SOMMESTAD (s):
          </note>
          <u who="Q537342" xml:id="i-1c7064f0ab03d6c3-93" n="30823b22">
            <seg n="8364f93c">
              Fru talman! Kjell-Erik Karlsson har frågat statsrådet Ulrica
              Messing vilka åtgärder hon kommer att vidta för att de nu, på
              regeringens uppdrag, inventerade skyddsvärda statliga skogarna
              inte avverkas och förstörs. Vidare frågar Kjell-Erik Karlsson
              om det enligt statsrådets bedömning är logiskt att inventera klart
              först och sedan besluta om hur Sveriges sista utpekade skyddsvärda
              skogar ska förvaltas. Slutligen ställs frågan vilka övriga åtgärder
              statsrådet kommer att vidta för att skyddsvärda skogar, viktiga
              för att nå riksdagens miljömål Levande skogar, ska skyddas. Interpellationen
              har överlämnats till mig.
            </seg>
            <seg n="fbd1454e">
              Regeringen gav i juni 2002 Naturvårdsverket i uppdrag att genomföra
              en naturvärdesbedömning av all statlig skogsmark samt att bedöma
              vilka av dessa marker som behöver ges ett formellt skydd, främst
              i form av naturreservat. I uppdraget ingick också att identifiera
              alla så kallade urskogsartade skogar i landet som är i behov av
              formellt skydd och lämna förslag på hur dessa långsiktigt kan
              skyddas. Naturvårdsverket har redovisat uppdraget till regeringen
              i februari 2004. Utredningen visar bland annat att det finns stora
              arealer skog med höga naturvärden på statens marker, inte minst
              i Norrland. Naturvårdsverket har bedömt att 885 områden om sammanlagt
              drygt 340 000 hektar har höga bevarandevärden. Den övervägande
              delen ligger i Norrbottens och Västerbottens län.
            </seg>
            <seg n="6e805497">
              Kjell-Erik Karlsson har frågat mig vilka åtgärder som nu vidtas
              med anledning av Naturvårdsverkets rapport. Naturvårdsverkets
              förslag analyseras nu av de statliga skogsägarna i fortsatt samråd
              med Naturvårdsverket och Länsstyrelsen i Norrbottens län. Syftet
              är att nå en gemensam värdegrund och en samsyn om hur resultaten
              från inventeringen bör hanteras och hur områdena bäst bör skyddas
              och förvaltas. Jag ställer stora förhoppningar på detta samråd.
              Såvitt jag vet löper också samrådet väl.
            </seg>
            <seg n="92cc32e2">
              Naturvårdsverket och länsstyrelserna har redan påbörjat de fortsatta
              inventeringarna av statens marker samt av urskogar i de delar
              av Norrbottens län och Västerbottens län som länsstyrelserna inte
              har kunnat avsluta tidigare. Genom inventeringen på den statliga
              skogsmarken har vi fått bättre kunskaper om vilka skogar som bör
              skyddas. Det är viktigt att man först inhämtar ett planeringsunderlag
              och sedan gör en prioritering. Samtidigt håller jag med om att
              det är angeläget att relativt snart komma fram till en samsyn
              om vad som ska prioriteras. Alla parter tjänar på tydliga spelregler
              och från såväl naturvårdens sida som från skogsbrukets sida handlar
              det om att skapa goda förutsättningar för planering av sin verksamhet.
              Jag anser det därför viktigt att inventeringarna fullföljs i enlighet
              med uppdraget.
            </seg>
            <seg n="8347918b">
              Som svar på Kjell-Erik Karlssons fråga vilka ytterligare åtgärder
              som kommer att vidtas för att miljömålen ska nås vill jag särskilt
              framhålla två övriga åtgärder.
            </seg>
            <seg n="0c92589f">
              Miljömålsrådet pekar i sin fördjupade utvärdering av miljömålen
              bland annat på att takten i avsättningen av skyddade områden inte
              är tillräcklig för att delmål 1 av miljökvalitetsmålet Levande
              skogar ska kunna nås. För att öka måluppfyllelsen har regeringen
              därför beräknat att anslagen för biologisk mångfald bör ökas med
              ytterligare med 300 miljoner kronor för år 2005 och 500 miljoner
              kronor från år 2006.
            </seg>
            <seg n="feddeff3">
              Självfallet ska inte reservatskvoten i detta delmål uppfyllas
              enbart på den statliga skogsmarken. Stora arealer skog med höga
              naturvärden finns även på andra skogsägares marker. Redan när
              delmålet lades fast stod det också klart att det fanns ett behov
              av att förskjuta tyngdpunkten för nya reservat mot södra Sverige
              där den statliga skogsmarksarealen är liten. Regeringen har därför
              gett Skogsstyrelsen och Naturvårdsverket i uppdrag att ta fram
              en gemensam fördjupad strategi för arbetet med områdesskydd för
              särskilt värdefulla naturområden på skogsmark. Strategin ska bland
              annat belysa frågor som geografisk fördelning inom landet och
              fördelning på olika skogsnaturtyper. Vidare gäller att områdesskydd
              och naturvårdsavtal på skogsmark ska ses i ett landskapssammanhang.
              Det innebär att beröringspunkter med kompletterande bevarandeinsatser
              i skogslandskapet, till exempel frivilliga avsättningar inom ramen
              för ekologisk landskapsplanering, gröna skogsbruksplaner och kommunala
              naturvårdsinsatser bör uppmärksammas. Uppdraget ska redovisas
              till regeringen senast den 1 juni 2005, men kommer troligen att
              redovisas redan under innevarande år.
            </seg>
            <seg n="dd74c6d6">
              Utöver de initiativ som regeringen redan har tagit för att stärka
              förutsättningarna för skogsskyddet kommer regeringen att presentera
              förslag på ytterligare åtgärder för att uppnå miljökvalitetsmålet
              Levande skogar i samband med den miljömålsproposition som regeringen
              har aviserat till våren 2005. Det är enligt min mening mera angeläget
              att se till att nuvarande mål för skogsskyddet genomförs än att
              nu ytterligare öka ambitionerna för delmål 1 , Levande skogar.
            </seg>
            <seg n="4b26b949">
              Avslutningsvis vill jag betona att statens skogar ska förvaltas
              på ett föredömligt sätt för att trygga ett uthålligt skogsbruk
              på dessa marker. Regeringen är övertygad om att de ansvariga myndigheterna
              och statliga skogsförvaltarna i samförstånd kommer att vidta åtgärder
              som bidrar till att de av riksdagen fastställda miljömålen kan
              uppnås.
            </seg>
          </u>
          <note type="speaker" n="a310404a">
            Anf. 196 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-42173fc6a93be2f3-0" n="69e2f897">
            <seg n="f0a4eecc">
              Fru talman! Först vill jag tacka miljöministern för det svar
              som hon levererar på mina frågor i den interpellation som var
              ställd till statsrådet Ulrica Messing. Det var spännande att invänta
              svaret och se vem som skulle svara på dessa frågor, eftersom ansvaret
              för skogsfrågor är delade på ett antal departement, ministrar,
              statsråd, statlig ägargrupp, myndigheter och bolag.
            </seg>
            <seg n="d29f30e5">
              Vad Vänsterpartiet hoppas på är att staten ska ha en samlad skogspolitik
              som når fram till alla dessa inblandade och att de olika företrädarna
              för landets skogspolitik och statens skogsägande arbetar för att
              staten ska vara ett föredöme i sitt brukande och användande av
              sin egen skog.
            </seg>
            <seg n="c13d6304">
              Om landets högsta ansvariga myndighet för miljön under utförande
              av ett regeringsuppdrag får fram nya vetenskapliga data som visar
              att det finns fler skyddsvärda miljöer med hotade arter och i
              övrigt mycket höga bevarandekvaliteter, borde den ansvariga miljöministern
              glädjas och arbeta för att dessa sista internationellt sett extremt
              sällsynta områden bevaras.
            </seg>
            <seg n="547169df">
              Miljöministern borde låta sig inspireras och fyllas av höga naturvårdsambitioner
              och av det faktum att det finns ytterligare några områden kvar
              i landet som inte har förstörts av det storskaliga industriskogsbruket
              utan har kvar tidigare okända höga skyddsvärda kvaliteter.
            </seg>
            <seg n="e5187131">
              Naturvårdsverket, landets högsta miljöansvariga myndighet, har
              gjort en noggrann vetenskaplig inventering av de statliga skogarna,
              och man har efter strikta och välkända kriterier dokumenterat,
              som sagts, 885 skogar på sammanlagt 320 000 eller 340 000 hektar
              som är skyddsvärda. Hoten mot dessa skogar är dock akuta. Ca 45
              % av de mest värdefulla områdena är av de statliga markägarna
              klassade som produktionsskogar. Hälften av de mest skyddsvärda
              delarna av de berörda skogarna på statens mark riskerar alltså
              att avverkas. Det finns också färska exempel på avverkningar.
            </seg>
            <seg n="b8b7ad71">
              I juni 2002 gavs Naturvårdsverket i uppdrag att genomföra en
              naturvärdesbedömning av all statlig skogsmark och att bedöma vilka
              av dessa marker som behöver ges ett formellt skydd. Det uppdraget
              är redovisat i en rapport, men den rapporten har inte sänts ut
              på remiss. Varför inte? Hade det inte varit ett lämpligt sätt
              att föra ut rapporten på och få in synpunkter från breda intressen
              som är berörda av svensk skogspolitik?
            </seg>
            <seg n="fddaeed9">
              På Vänsterpartiets och den samlade svenska och internationella
              miljörörelsens frågor svarar ministern att hon inte tänker vidta
              några åtgärder för att stoppa eventuella avverkningar i de 885
              berörda skyddsvärda områdena. Ministern poängterar bara att det
              är viktigt att inventeringarna fullföljs. Men det borde vara en
              vetenskaplig självklarhet för alla. Lika självklart borde det
              vara att inga åtgärder tillåts i de skyddsvärda områdena som förstör
              områdets skyddsvärde.
            </seg>
            <seg n="28243d59">
              Som det allvarligaste exemplet på sin defensiva miljöambition
              avslutar ministern sitt naturvårdsresonemang i svaret med att
              säga att vi inte ska öka ambitionerna för att skydda de sista
              skyddsvärda skogarna i Sverige. Ny kunskap påverkar tydligen inte
              regeringen. Varför lägger man då ut inventeringsuppdrag på myndigheterna,
              om resultaten inte har någon betydelse?
            </seg>
            <seg n="909e3124">
              Därför ställer jag frågan igen: Är det enligt miljöministerns
              bedömning logiskt att inventera klart först och sedan besluta
              om hur Sveriges sista utpekade skyddsvärda naturskogar ska förvaltas?
            </seg>
          </u>
          <note type="speaker" n="fa0ab358">
            Anf. 197 INGEGERD SAARINEN (mp):
          </note>
          <u who="Q4976383" xml:id="i-23bdab894e038442-0" n="830bd47f">
            <seg n="158071e3">
              Fru talman! Syftet med statligt skogsägande är bland annat att
              statligt skogsbruk ska vara ledande inom både natur- och kulturmiljövård,
              inom produktion av virke och andra nyttigheter och tjäna som föredöme
              för hela skogsnäringen. Statligt skogsägande ska genom långsiktig
              förvaltning av större sammanhängande områden bevara biologisk
              mångfald och från natur- och kulturmiljösynpunkt värdefull skogsmark.
            </seg>
            <seg n="7b56ee8e">
              År 2003 genomförde Naturskyddsföreningen en granskning av en
              mindre del av Sveaskogs markinnehav i Västerbotten för att utröna
              kvaliteten på bolagets avsättningar för naturvård. Det framkom
              att bolaget klassat skyddsvärd urskogsartad skog som vanlig produktionsskog
              och att man i flera fall avsatt skogar med relativt låga naturvärden
              och i stället avverkat näraliggande skogar med höga naturvärden.
              Områden som av länsstyrelsen bedömts som opåverkade urskogar var
              klassade som vanlig skogsmark av Sveaskog och undantogs inte från
              skogsbruk. Man fann till och med att 200400-åriga tallar hade
              avverkats. När tallen har nått den åldern är den väldigt karaktäristisk
              till sitt utseende och lätt att skilja från mer ordinära tallar
              på 100150 år. Det fanns alltså exempel på dels 200400-åriga tallar
              som hade avverkats, dels en hel del 200300-åriga.
            </seg>
            <seg n="68f5cb26">
              Inlandet i Västerbotten är landets i särklass största skogsregion
              med drygt 1 miljon hektar produktiv skogsmark. Nedanför den fjällnära
              skogen är bara 0,4 % skyddad i naturreservat och biotopskydd.
              Mer än 60 % av skogen är yngre än 60 år. Där finns exempel på
              tusentals hektar som är helt slutavverkade. Mycket av skogen har
              avverkats de senaste tio åren. Jägare som började jaga för tio
              år sedan har fått se all gammelskog avverkas över några kvadratkilometer,
              och i dag återstår bara hyggen och tallplantager. De här områdena
              ligger ofta långt från de stora vägarna, så det är svårt för vanligt
              folk att upptäcka dem. Det är genom tips från jägare som det här
              har kommit fram.
            </seg>
            <seg n="ec922fce">
              Jag vill ställa två frågor i anslutning till detta.
            </seg>
            <seg n="300fdb34">
              Är ministern beredd att verka för att skyddsvärd skog nedanför
              fjällnära skog bevaras? Där är bara 1,5 % av skogen bevarad, och
              i inlandsskogsbruket är det bara 0,4 %. Det borde väl inte vara
              något problem att säga att den skog som befunnits vara skyddsvärd
              ska bevaras.
            </seg>
            <seg n="2942a7bf">
              Den andra frågan är, i likhet med förre talarens, om ministern
              är beredd att verka för att den skog som har befunnits vara skyddsvärd
              ska sparas till dess att inventeringen är klar och till dess att
              man har diskuterat färdigt hur prioriteringarna och planeringen
              ska se ut, tills man har en gemensam policy.
            </seg>
          </u>
          <note type="speaker" n="be755bb0">
            Anf. 198 Miljöminister LENA SOMMESTAD (s):
          </note>
          <u who="Q537342" xml:id="i-1c7064f0ab03d6c3-94" n="30823b22">
            <seg n="ae14ab37">
              Fru talman! Låt mig först säga att jag självklart är enig om
              att det är väldigt positivt att det vid inventeringarna av den
              statliga skogsmarken har visat sig att det finns väldigt mycket
              värdefull och skyddsvärd mark.
            </seg>
            <seg n="7282b4e9">
              Vi anser att det ska ställas höga krav på det statliga skogsbruket.
              Det var just därför som de här inventeringarna inleddes. Vi hade
              väldigt mycket diskussioner om i vad mån de inventeringar som
              hade gjorts av skogsbolagen var bra, i vad mån de skogar som fälldes
              var skyddsvärda eller inte. För att få klarhet i den frågan initierade
              vi det här uppdraget. Det uppdraget lade vi mycket brett, det
              vill säga att vi inte gav Naturvårdsverket i uppdrag att inventera
              vilka områden som borde avsättas som naturreservat, utan vi gav
              dem ett brett uppdrag att inventera alla skyddsvärda skogar och
              att ange vilka som borde avsättas som naturreservat. I det resultat
              som nu presenterats uttalar man sig tydligt när det gäller reservatsbildning
              för de södra delarna av landet, dock ej för de norra, därför att
              det var så pass stora områdena där. De var så stora att om alla
              skulle avsättas för reservat skulle det vida överträffa det mål
              vi hade och därmed innebära att vi lade större delen av naturreservaten
              i norra Sverige. Men det var också så att det behövde göras ytterligare
              inventeringar i de här områdena.
            </seg>
            <seg n="737d5767">
              Naturvårdsverket konstaterade att frågan om Norrbottens och Västerbottens
              skogar måste hanteras vidare, bland annat inom ramen för den strategi
              som Naturvårdsverket arbetar med tillsammans med Skogsvårdsstyrelsen.
              Vi har nu verkat för att man så snart som möjligt ska se till
              att slutföra detta arbete, så att vi kommer till en punkt och
              skapar klarhet för alla parter.
            </seg>
            <seg n="52db9e59">
              Det är självklart så att jag har verkat för att det inte ska
              pågå avverkningar under den här tiden. Det är just därför som
              jag satt i gång ett samråd. Sedan detta samråd började har vi
              inte heller haft några konflikter kring de här områdena. Regeringens
              bedömning är att det här är ett bra sätt att arbeta. Vi behöver
              ett bättre samarbete mellan företagen och naturvården. Vi behöver
              få en samsyn. Det här arbetet förlöper väl. Många av de här områdena
              kan skyddas i andra former än som naturreservat, och det är just
              det arbetet som nu pågår.
            </seg>
            <seg n="1535f557">
              När det gäller områdena nedanför fjällgränsen är vi helt eniga
              om att vi behöver skydda betydligt fler områden. Däremot håller
              jag fast vid, som jag sade, vår utgångspunkt att delmål 1 bör
              ligga fast när det gäller omfattningen på 900 000 hektar och också
              omfattningen av naturreservaten. Denna utgångspunkt är en realistisk
              utgångspunkt, skulle jag vilja säga, mot bakgrund av att vi fortfarande
              har en lång bit kvar och att det är stora resurser som ska avsättas.
              Jag tycker alltså att det är väldigt viktigt att vi faktiskt ser
              till att vi klarar det här målet, att vi klarar det i hela landet
              och att vi inte bara klarar det vad gäller den statliga skogsmarken
              utan att vi också klarar det vad gäller den privata skogsmarken.
              Som vi alla vet är det i högsta grad angeläget att utöka antalet
              naturreservat också i de södra delarna av Sverige.
            </seg>
            <seg n="70eac6a1">
              När det gäller i vilken ordning man ska hantera detta är det
              här en väldigt stor inventering, och det är problematiskt hur
              man ska hantera en sådan här situation. Vi tycker att det är bra
              att samrådet nu sätter i gång medan inventeringarna fortsätter,
              att man successivt arbetar av och diskuterar de olika områdena.
              Jag är övertygad om att det här inte bara blir en bra grund för
              en bra naturvård i Norrbotten utan att det också blir en bra grund
              för ett fortsatt fint samarbete mellan naturvården och skogsföretagen.
            </seg>
          </u>
          <note type="speaker" n="ab84e7da">
            Anf. 199 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-42173fc6a93be2f3-1" n="69e2f897">
            <seg n="e004fee1">
              Fru talman! Det fanns en tid när skogen bara ansågs vara skog
              och en outtömlig råvara som på mest effektivt sätt skulle få växa,
              avverkas och fraktas som råvara till industrin.
            </seg>
            <seg n="45e2f4e5">
              Nu är situationen annorlunda. Förra året var ett rekordår för
              skogsbruket, och virkesbristen sägs ha blivit akut. Men det har
              den inte blivit, som många vill påstå, genom reservats- eller
              skyddsavsättningar utan genom att vi har fått en ny skogsmarknad
              de senaste åren. Fler använder skogens produkter, och vi har stora
              brister i röjning, gallring och plantering saker som påverkar
              tillgången på råvaran både i det korta och i det långa perspektivet.
            </seg>
            <seg n="4e276aa0">
              Finns det inte skog så att den räcker till för alla intresserade
              parters användning är det ett bevis på att det är en överexploatering,
              och avverkningen får slå till reträtt. Det är inte behovet av
              avsättningar av skyddade områden som ska slå till reträtt för
              en överexploatering.
            </seg>
            <seg n="1991092c">
              Vi har sett hur det har gått i den marina miljön, där näringen
              inte velat göra stopp för uttag av havets resurser utan har överexploaterat
              resursen. Man har heller inte velat acceptera skyddade områden
              för att öka tillväxten av resursen. Det har varit svårt att få
              acceptans för selektiva redskap, vilket i skogstermer är en form
              av gallring som man kan jämföra med. Det finns flera andra likheter.
            </seg>
            <seg n="e6bc7a69">
              Det behövs en klar och handfast politik på båda områdena som
              ser till att vi har naturresurser för olika ändamål. Det är många
              intressen som ska ha del av naturresurserna och dess värden. Det
              är en viktig politisk fråga att hantera. På båda politikområdena
              finns det också andra näringar samt rekreation och sociala intressen
              och värden som måste hanteras. Det är inte bara råvaruproduktionen
              som ska gälla.
            </seg>
            <seg n="ff5f1f73">
              Att hugga ned skyddsvärda statliga skogar innan hela inventeringen
              är klar är att spela bort ess innan man ens vet vilka kort man
              har fått. Har man som mål att spara de mest skyddsvärda skogarna
              är det nödvändigt att inventeringen är klar innan man ger sig
              på att avverka i de områdena. Normalt brukar inte ministrar spela
              bort korten. Men när det gäller miljö och skog i kombination är
              frågan om inte ministrarna gjorde detta när de i mars under ett
              möte med de fyra ministrarna, skogsminister Ulrica Messing, miljöministern,
              finansminister Bosse Ringholm och näringsminister Leif Pagrotsky,
              tydligen beslutade att inte vidta några åtgärder för att stoppa
              eventuell fortsatt avverkning i de skyddsvärda statliga skogarna.
            </seg>
            <seg n="23e90b66">
              Det har i inventeringen identifierats ett flertal unika områden
              ovanför den fjällnära gränsen. Dessa områden bör enligt Naturvårdsverket
              undantas från skogsbruk permanent. Trots att myndigheterna inte
              vill se någon avverkning i de utpekade områdena har de två största
              statliga skogsförvaltarna, Fastighetsverket och Sveaskog, som
              ska vara statliga föredömen, antytt att de inte kommer att respektera
              inventeringen. I stället kommer de att avverka där de själva anser
              det lämpligt.
            </seg>
            <seg n="5c3ced77">
              Hur ser miljöministern på ett permanent undantag från skogsbruk
              för dessa känsliga områden?
            </seg>
          </u>
          <note type="speaker" n="9a780a96">
            Anf. 200 INGEGERD SAARINEN (mp):
          </note>
          <u who="Q4976383" xml:id="i-23bdab894e038442-1" n="830bd47f">
            <seg n="8c02d2ec">
              Fru talman! Det statliga skogsbruket ska som sagt vara ett föredöme
              ur miljösynvinkel och ekologisk synvinkel. Statens bolag ska vara
              ett föredöme för andra skogsbolag. Som jag sade tidigare är 0,4
              % i inlandet nedanför den fjällnära skogen skyddat. I Västerbotten
              handlar det om 0,7 %. I dag är virkesbristen så akut att skogsbolagen
              till och med avverkar det som alltid lämnats tidigare: skogsridåer
              runt byar och fiskevatten, bergsbranter, myrholmar och så vidare.
            </seg>
            <seg n="eaca9ebd">
              Förutom de 0,7 % som är sparade nedanför den fjällnära skogen
              är resten av de 4 % som är skyddat svårföryngrat och svårtillgängligt.
              Till stora delar är det mycket lågproduktiv fjällskog. Om läns-
              och skogsstyrelserna lyckas med sina mål enligt Levande skogar
              kommer knappt 5,5 % av Västerbottens produktiva skogsmark att
              vara skyddad som reservat och biotopskydd 2010.
            </seg>
            <seg n="5af8dab7">
              Det kan väl inte vara möjligt att man medan inventeringen pågår
              och man faktiskt vet att alldeles på tok för lite är sparat ska
              fortsätta att hugga de värdefulla skogar som med stor sannolikhet
              är just dem som man skulle vilja spara när man har gjort inventeringen
              klar och hunnit fundera på saken? Om dessa skogar tillåts huggas
              ut innan man är klar med sina bedömningar av hur naturskyddet
              ska skötas så har vi ju missat hela grejen. Det förefaller fullkomligt
              orimligt att så ska ske. Vi har ju inget att skydda efter att
              vi har tagit det bästa.
            </seg>
          </u>
          <note type="speaker" n="25ac73e9">
            Anf. 201 Miljöminister LENA SOMMESTAD (s):
          </note>
          <u who="Q537342" xml:id="i-1c7064f0ab03d6c3-95" n="30823b22">
            <seg n="3c73b557">
              Fru talman! Låt mig säga att jag håller med om väldigt mycket
              av det som Kjell-Erik Karlsson och Ingegerd Saarinen här säger
              om hur skogsbruk bör bedrivas. Visst är det så att det inte är
              behovet av avsättningar som ska vika om vi är i en situation med
              överexploatering av skog. Det finns väldigt mycket annat som kan
              göras i vårt skogsbruk i dag. Det är just därför som vi ligger
              så fast som vi gör. Vi har varit mycket fast i vår linje att målen
              för avsättningar ligger fast. De är inte någonting som vi över
              huvud taget diskuterar. Vi slår inte till reträtt, utan vi ligger
              fast vi de mål som vi har satt upp.
            </seg>
            <seg n="44c93a85">
              Det har också talats här om i vad mån vi spelar bort korten och
              avverkar den skyddsvärda skogen innan inventeringarna ens är klara.
              Jag vill starkt understryka att bakgrunden till det möte som vi
              ministrar med ansvar för skogen hade inte, som Kjell-Erik Karlsson
              formulerade det i sin fråga, var att bestämma vilka skogar som
              ska avverkas. Det var tvärtom. Vi samlades för att diskutera hur
              Naturvårdsverkets inventering skulle hanteras. Det beslut vi fattade
              var just att vi skulle ha ett samråd. En viktig utgångspunkt för
              min del var naturligtvis att det hade förekommit avverkning. Det
              var just därför vi träffades, för att göra klart att det skulle
              vara ett samråd om hur det här skulle ske.
            </seg>
            <seg n="810166de">
              Jag uttryckte också vid den tidpunkt då detta skedde att jag
              förväntade mig att man avvaktade och inte avverkade under den
              här perioden. Så har heller inte skett sedan det här samrådet
              börjat. Precis som jag har uttryckt tidigare har det här samrådet
              fungerat väl. Min bedömning är att det här är ett väldigt viktigt
              samråd just för att skapa en bättre samsyn.
            </seg>
            <seg n="0ba2198d">
              När vi för några år sedan slog fast miljömålet för Levande skogar,
              med målen för naturreservat och målen för frivilliga avsättningar,
              var detta ambitiösa mål. Vi har fortfarande mycket kvar. Vi måste
              göra stora satsningar för att komma dit. Det hör till de allra
              största satsningar vi över huvud taget gör i miljöpolitiken, och
              jag är hel enig med Kjell-Erik och Ingegerd om betydelsen av detta.
            </seg>
            <seg n="ca60bb13">
              Då är det också viktigt att vi håller fast vid den linje som
              vi har bestämt oss för. Jag ser inte att det är att backa, utan
              tvärtom. Det är en väldigt tydlig linje. Genom att vi gjort det
              har nu många intressenter förstått att det här är allvar. Det
              här är något som man måste beakta.
            </seg>
            <seg n="eea79413">
              Inte minst för många boende var det en överraskning att det faktiskt
              är ett tydligt miljömål som vi har att hantera. Konflikten har
              kommit på bordet. Och det är vi på miljösidan som har bidragit
              till det med den här utomordentliga inventeringen av statens skyddsvärda
              skogar. Nu vet vi vilka skyddsvärda skogar som staten har. Nu
              måste vi ge intressenterna tid att betrakta den här inventeringen
              och diskutera hur man ska hantera den. Jag är övertygad om att
              det kommer att lära alla parter väldigt mycket och att det är
              en god grund för fortsättningen.
            </seg>
          </u>
          <note type="speaker" n="1b073b9d">
            Anf. 202 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-42173fc6a93be2f3-2" n="69e2f897">
            <seg n="c28b3026">
              Fru talman! Jag väntar mig ett svar på varför man inte gick ut
              med rapporten på remiss. Det tycker jag hade varit mycket lämpligt
              att göra för att få ett bredare perspektiv.
            </seg>
            <seg n="a86651c2">
              Miljöministern skriver i svaret på interpellationen att statens
              skogar ska förvaltas på ett föredömligt sätt för att trygga ett
              uthålligt skogsbruk på dessa marker. Jag hoppas att vi ska kunna
              ha ett föredömligt och uthålligt skogsbruk på all skogsmark.
            </seg>
            <seg n="7b637b03">
              Ska nu statens skogar förvaltas på ett föredömligt sätt för att
              trygga ett uthålligt skogsbruk och vara ett föredöme när det gäller
              naturvårdshänsyn i skogen är det nödvändigt att avverkningarna
              inte heller sker innan en politisk process skett där man beslutat
              hur skyddet av skyddsvärda skogar ska ske och hur miljömålet Levande
              skogar ska utvecklas utifrån den nya kunskap som har kommit fram.
            </seg>
            <seg n="f2f6779f">
              Regeringen har möjlighet att ge direktiv till de bolag de äger
              som är verksamma i skogen. Regeringen har även möjlighet att skapa
              utrymme för skogsmyndigheten, Skogsvårdsstyrelsen och länsstyrelserna
              att fullfölja den politik som majoriteten har när det gäller skogen.
              Frågan är bara: Vet regeringen vilken skogspolitik den vill ha?
              Kan regeringen få ihop en sammanhängande och hållbar skogs- och
              miljöpolitik som skapar förutsättningar för att även andra aktörer
              som är beroende av skogens värden kommer till tals? Frågan bör
              ställas och den är ställd.
            </seg>
          </u>
          <note type="speaker" n="566d346c">
            Anf. 203 Miljöminister LENA SOMMESTAD (s):
          </note>
          <u who="Q537342" xml:id="i-1c7064f0ab03d6c3-96" n="30823b22">
            <seg n="a9d1a372">
              Fru talman! Låt mig först svara på frågan om remissen. Varför
              skickades inte den här utredningen ut på remiss? Svaret på den
              frågan är först och främst att vi anser att det är viktigt att
              utföra och slutföra de inventeringar som fortfarande inte är gjorda
              i Norrbotten och Västerbotten. Det var också mer angeläget att
              få i gång ett samråd med aktörerna i den här situationen. Det
              är därför den inte har gått ut på remiss, utan arbetet fortgår.
              Vi får återkomma till hur vi ska hantera det här när samrådet
              har slutförts inför miljömålspropositionen.
            </seg>
            <seg n="dcfef166">
              Vi har sedan många år tillbaka ett tydligt miljömål och ett tydligt
              produktionsmål för den svenska skogsvårdspolitiken. Det tycker
              jag är utmärkt. Det är en politik som vi självklart hela tiden
              måste vässa och utveckla. Det är bland annat därför som vi har
              tillsatt en utredning som ska se vidare på den svenska skogspolitiken
              och också de två målen, både miljömålet och produktionsmålet.
            </seg>
            <seg n="ab034042">
              Precis som Kjell-Erik Karlsson var inne på i sitt inlägg finns
              det väldigt mycket att göra ur miljösynpunkt i skogarna utöver
              att avsätta naturreservat. Det finns andra skyddsformer. Det handlar
              också om ett hållbart nyttjande av skogarna i stort. Där är jag
              övertygad om att det finns väldigt mycket att göra och säkert
              också väldigt mycket som kan förbättra vår virkestillgång.
            </seg>
            <seg n="c22e281e">
              Det minskar kanske vanföreställningen att avsättningen av naturreservat
              skulle vara något allvarligt hot mot virkestillgången i landet.
              Så är självklart inte fallet när några få procent av våra skogstillgångar
              avsätts för naturreservat. Den politiken ligger fast. Jag är övertygad
              om att vi genom det omfattande uppdraget till Naturvårdsverket,
              inventeringen och den debatt vi har haft också har skapat en insikt.
              Här finns det en politik, den politiken ska genomföras, och den
              ska vi alla stå bakom.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="32221482">
            34 § Svar på interpellation 2003/04:518 om bemötandet i offentlig
            service
          </note>
          <note type="speaker" n="ec4b3bbb">
            Anf. 204 Statsrådet GUNNAR LUND (s):
          </note>
          <u who="Q5619080" xml:id="i-7f6d16fa5b8e11f8-10" n="a00d805e" next="i-40dee6aa7348d475-10">
            <seg n="54b0858b">
              Fru talman! Mia Franzén har frågat mig om jag avser att se över
              de generella bemötandefrågorna i offentlig service i syfte att
              skapa förutsättningar för att fler ska kunna hävda sina rättigheter
              vid kontakter med myndigheter.
            </seg>
            <seg n="63414bb2">
              Mia Franzén ger en bild av förvaltningen som jag inte riktigt
              känner igen: En förvaltning som inte förändras och med stora brister
              i servicen till medborgarna. Enligt min uppfattning genomgår den
              offentliga förvaltningen nu sin mest radikala förändring under
              modern tid sett ur ett medborgar- och företagsperspektiv. Alltfler
              medborgare och företag väljer att använda Internet i kontakterna
              med förvaltningen. Samverkan över myndighetsgränserna ökar. Nya
              former av dialog mellan myndigheter och medborgare växer fram.
              Det är viktigt att denna utveckling fortsätter. Jag anser att
              den mångfald av åtgärder som regeringen vidtar för att öka medborgarnas
              inflytande rimmar väl med de önskemål som Mia Franzén framför.
            </seg>
            <seg n="5fcaf01f">
              Offentlighet är en av grundprinciperna i det svenska samhället.
              I regeringens förvaltningspolitiska handlingsprogram slås fast
              att de statliga myndigheternas arbete och kontakter med medborgare,
              företag och medier ska kännetecknas av stor tillgänglighet och
              ett så enkelt och begripligt språk som möjligt. Medborgarna ska
              ges tillfälle till dialog och möjlighet att lämna synpunkter på
              de verksamheter de berörs av. I det enskilda ärendet ska man så
              långt möjligt behöva ha kontakt med bara en myndighet. Jag vill
              samtidigt betona att såväl medborgarnas krav som förutsättningarna
              för att utveckla och tillmötesgå krav på öppenhet ändras över
              tiden. Förvaltningen måste därför dra nytta av de möjligheter
              som finns att till exempel använda ny teknik. Jag vill peka på
              den dramatiska utveckling som har skett när det gäller myndighetsinformation
              genom informationstekniken och Internet.
            </seg>
            <seg n="7ead62a3">
              Genom regeringens satsningar på 24-timmarsmyndigheter har tillgängligheten
              till den offentliga informationen ökat kraftigt. Detta innebär
              en större öppenhet och insyn i myndigheternas verksamhet. Den
              enskilde har i dag helt andra möjligheter än tidigare att ta del
              av och värdera den offentliga informationen. Det innebär inte
              att vi ska slå oss till ro. Jag anser att en ökad uppmärksamhet
              behöver riktas mot användar- och tillgänglighetsperspektivet vid
              utbyggnaden av elektroniska tjänster så att inga grupper utestängs.
              Alla medborgare, oavsett kön, ålder, eventuella funktionshinder,
              etnisk och kulturell bakgrund samt bostadsort, ska ha likvärdig
              tillgång till den offentliga sektorns elektroniska tjänster.
            </seg>
            <seg n="7e1a309d">
              För att främja en bättre myndighetsservice och ett ökat medborgarinflytande
              har regeringen genomfört en försöksverksamhet med servicedialoger
              och serviceåtaganden i vilken ett flertal myndigheter och försäkringskassor
              har deltagit. Försöket har haft positiva effekter på såväl myndigheternas
              service som medborgarnas och företagens insyn, delaktighet och
              förtroende.
            </seg>
            <seg n="7c2d8eb7">
              Goda kunskaper bland chefer och anställda i förvaltningen om
              de lagar och förordningar som reglerar offentlighet och sekretess
              är grunden för en öppen förvaltning. Regeringen genomförde under
              20002002 en offentlighetskampanj, Öppna Sverige, för att öka kunskapen
              och medvetenheten i samhället och bland de anställda i förvaltningen
              om offentlighetsprincipen och dess roll för öppenhet och demokrati.
              Därefter har regeringen gett Statens kvalitets- och kompetensråd,
              KKR, i uppdrag att i samverkan med kommun- och landstingssektor
              sprida kampanjens material i öppenhetsfrågor. Öppenhets- och insynsfrågor
              ingår numera i de utbildningar för anställda i förvaltningen som
              KKR arrangerar.
            </seg>
            <seg n="3ad3f528">
              Jag vill i sammanhanget också ta tillfället i akt att lyfta fram
              regeringens arbete för en större öppenhet inom EU. I samband med
              utvidgningen av EU den 1 maj i år trädde också EU:s nya personalpolitiska
              regelverk i kraft. Det nya regelverket innebär en svensk seger,
              eftersom yttrandefrihet för EU:s tjänstemän på svenskt initiativ
              skrivits in som en rättighet. Det är en välkommen utveckling att
              det nu råder en presumtion för yttrandefrihet, i stället för som
              tidigare en presumtion för tystnadsplikt. Förhoppningen är att
              detta ska leda till att tjänstemännen i större utsträckning deltar
              i samhällsdebatten. Det införs också tydliga regler om tjänstemännens
              möjlighet att rapportera allvarliga oegentligheter, utan att själva
              riskera disciplinära påföljder. Någon möjlighet att rapportera
              sådana oegentligheter utanför institutionerna ges dock inte.
            </seg>
          </u>
          <note n="5feb9d1c">
            Anf. 205 MIA FRANZÉN (fp):
          </note>
          <u who="Q5619080" xml:id="i-40dee6aa7348d475-10" n="a00d805e" prev="i-7f6d16fa5b8e11f8-10">
            <seg n="d673e024">
              Fru talman! Jag tackar statsrådet Gunnar Lund, som också är biträdande
              finansminister, om jag har förstått saken rätt. Jag vill framför
              allt tacka för denna trevliga skrift om tillgänglighet och öppenhet
              hos myndigheter. Men jag vill nog hävda att min interpellation
              rörde bemötandefrågorna och då framför allt det mänskliga bemötandet.
            </seg>
            <seg n="532fe3fd">
              Det som min interpellation egentligen tar upp är inte en tillgänglighetsfråga.
              Det handlar om svårigheter i kontakten med myndigheterna. Det
              efterfrågas allt oftare ombudsmannafunktioner som kan föra gruppers
              talan gentemot myndigheter i statlig, regional, kommunal och landstingskommunal
              regi.
            </seg>
            <seg n="a4e1e4bd">
              Dessa ombud barnombud, äldreombud, medborgarkontor och andra
              ombud påpekar något som känns igen av många men tydligen inte
              av statsrådet. Det saknas på myndigheterna både tid och resurser
              för att lyssna och ta sig tid att verkligen förstå den enskilde
              medborgaren och dess problem.
            </seg>
            <seg n="9b88f663">
              Jag vill göra detta extra tydligt och också påpeka att jag inte
              alls är emot teknisk utveckling som komplement. Det är en viktig
              del i en effektivare service. Men det kan aldrig ersätta den personliga
              kontakten. Det är vad bemötande handlar om från min sida i denna
              interpellation.
            </seg>
            <seg n="dcd23ac3">
              Gunnar Lunds svar belyser ännu en problematik med den högteknologiska
              lavinartade utvecklingen på just myndighetsområdet. Det visar
              på ännu ett problem. Det vill jag åskådliggöra med en liten annorlunda
              variant.
            </seg>
            <seg n="5c124933">
              Jag vill välkomna statsrådet till riksdagens interpellationssvararservice.
            </seg>
            <seg n="ff211236">
              Detta illustrerar att det lämnar väldigt lite utrymme för individuella
              svar och ett mänskligt bemötande. Därför vill jag återigen fråga
              statsrådet: Kommer statsrådet att verka för att fler medborgare
              ska kunna hävda sina rättigheter utan ombud i den offentliga servicen?
              Borde man inte också vidta åtgärder för att uppvärdera omtanken
              och värdet av det mänskliga bemötandet i offentlig service och
              inte bara värdesätta högteknologisk utrustning och teknikkunskaper?
            </seg>
          </u>
          <note type="speaker" n="450aa9db">
            Anf. 206 Statsrådet GUNNAR LUND (s):
          </note>
          <u who="Q5619080" xml:id="i-7f6d16fa5b8e11f8-11" n="a00d805e" next="i-40dee6aa7348d475-11">
            <seg n="20a85504">
              Fru talman! Jag föreställer mig faktiskt att jag och regeringen
              är i full färd med att arbeta rätt intensivt för att just sätta
              den enskilde medborgaren i centrum och odla fram en kultur av
              service, vänligt bemötande, mänsklighet och värme. Vi har ingalunda
              nått något paradis i det avseendet i dagens förvaltning och i
              myndigheterna, men jag tror att vi har kommit väldigt långt.
            </seg>
            <seg n="7c36d370">
              Jag tycker nog att Mia Franzén går väl långt i svartmålning av
              tillståndet i förvaltningen och våra myndigheter i dag. Jag tror
              i själva verket att Mia Franzén begår en rätt så stor orättvisa
              mot de många människor som arbetar ute i vår statsförvaltning
              och i myndigheterna i dag. Jag tror att de lägger ned väldigt
              stor möda på de personliga kontakterna och på att bemöta den enskilde
              medborgaren på ett så generöst, öppet och tillgängligt sätt som
              möjligt.
            </seg>
            <seg n="a4f9a18a">
              I själva verket tycker jag, som jag också sade inledningsvis,
              att vi är i färd med att genomföra något av en revolution i förhållandet
              mellan myndigheterna och den enskilde medborgaren. Vi har kommit
              långt bort från det överhetssamhälle som i varje fall jag växte
              upp i. Där var myndigheterna också många gånger bärare av den
              kulturen. Jag känner inte igen den i dag. Jag är förvånad över
              att Mia Franzén ger en beskrivning av tillståndet ute i myndigheterna
              som verkligen inte tycks återspegla den verklighet som jag ser
              dagligen. Den förbättras dessutom hela tiden.
            </seg>
            <seg n="ef76d883">
              Det är klart att det finns risker med ny teknik. Det håller jag
              med om. Vi måste hela tiden bemöda oss om att den inte gör den
              enskilde mer anonym och utlämnad till teknik och att vi brister
              i mänskligt bemötande när myndigheten möter medborgaren.
            </seg>
            <seg n="d59ef4af">
              Men det är också i högsta grad en del av vårt program när vi
              nu vill förverkliga den så kallade 24-timmarsmyndigheten och fullt
              ut ta i anspråk de möjligheter som den nya tekniken erbjuder.
              Visst ska det hela tiden kompletteras med att vi ser till att
              vi inte bara gör effektivitetsvinster utan att vi också kan utnyttja
              de resurser som frigörs i form av personal och övriga resurser
              för att bemöda oss om ett så positivt bemötande av den enskilde
              som möjligt.
            </seg>
          </u>
          <note n="39064f6f">
            Anf. 207 MIA FRANZÉN (fp):
          </note>
          <u who="Q5619080" xml:id="i-40dee6aa7348d475-11" n="a00d805e" prev="i-7f6d16fa5b8e11f8-11">
            <seg n="a7cfc930">
              Fru talman! Jag får främst tacka Gunnar Lund för ett väldigt
              trevligt bemötande här i debatten.
            </seg>
            <seg n="49a76881">
              Jag har dock aldrig hört talas en anställd inom vårdsektorn som
              har fått höjd lön på grund av sin hjärteomsorg. Det är många som
              har gett upp inom vårdyrkena och de sociala serviceyrkena därför
              att de känner att man inte får engagera sig med omtanke, själ
              och hjärta, det som gjorde att man en gång valde den banan i livet.
              Det är många som har gett upp och har valt en mer teknisk inriktning.
              Då passar det alldeles utmärkt att den varianten också finns inom
              den offentliga servicen, att det finns datateknik inom den och
              att man kan prägla den nya teknologin och den utvecklingen med
              omtanke och ha med perspektivet med värdigt bemötande även via
              datateknik och telefonsvararservice.
            </seg>
            <seg n="3de03b9a">
              Men jag inser att även om vi tillsammans är på väg till paradiset
              och även om det är en positiv utveckling med ökad service till
              invånarna är det trots allt så att människor många gånger upplever
              sig maktlösa i förhållande till sociala myndigheter och offentlig
              service. Därav kommer dessa medborgarkontors vädjanden om att
              vi måste göra någonting lagstiftningsmässigt. Det är trots allt
              så att riksdagen har stiftat en massa knepiga lagar som gör att
              dokumentation, statistik och de formella lagreglerade reglerna
              blir de viktigaste inom offentlig service. Det viktigaste blir
              att man betar av köerna, att blanketterna är rätt ifyllda, att
              det blir så få bidragstagare som möjligt och så få hjälpsökande
              som möjligt.
            </seg>
            <seg n="76d771ca">
              Jag vill nog fortfarande hävda att det finns en hel del brister
              vad gäller det mänskliga bemötandet. Även om tekniken och utvecklingen
              går framåt är det trots allt så att just inom offentlig sektor
              växer också den psykiska ohälsan. Detta tror jag har sin grund
              i att människor känner att de inte får göra det de var ämnade
              till, utan de får ägna sig åt helt andra saker. De får inte ägna
              sig åt direkt patientarbete eller direkt medborgararbete, utan
              de får sitta och dokumentera och föra statistik.
            </seg>
            <seg n="d0d532db">
              Slutligen vill jag ge biträdande finemangsministern à la Kalle
              Stropp ett litet tips. Kramen kostar ingenting, Gunnar Lund, och
              leendet ännu mindre, men det är guld värt. Ska vi komma till rätta
              med den ökade psykiska ohälsan inom offentlig sektor måste man
              definitivt jobba mer med de riktiga mänskliga bemötandefrågorna
              framöver och inte med högteknologiska lösningar på mänskliga problem.
            </seg>
          </u>
          <note type="speaker" n="d240e575">
            Anf. 208 Statsrådet GUNNAR LUND (s):
          </note>
          <u who="Q5619080" xml:id="i-7f6d16fa5b8e11f8-12" n="a00d805e" next="i-40dee6aa7348d475-12">
            <seg n="92cb6a04">
              Fru talman! Jag tror inte att Mia Franzén och jag har några delade
              meningar om hur viktigt det är med mänskligt bemötande och att
              ett sådant bemötande blir regel när det gäller våra myndigheters
              uppträdande tvärtom. Vi har helt samma syn på det. Det är klart
              att vi alla nöts ned av stress, högt tempo och krav på effektivitet.
              Det lever vi alla med i det moderna samhället. Det gör vi i privat
              sektor, och det gör vi i offentlig sektor. Där tror jag inte att
              det finns några stora skillnader.
            </seg>
            <seg n="426b2d0b">
              Men jag vill nog hävda att vi gör alldeles särskilda ansträngningar
              i statlig förvaltning och i de statliga myndigheterna för att
              träda medborgaren till mötes och verkligen sätta den enskilde
              medborgaren i centrum för uppmärksamheten. Jag tror inte att vi
              ska göra teknikutvecklingen och mänskligt bemötande till fiender
              till varandra, för det är de inte. Jag tror att vi med teknikens
              hjälp kan få till stånd en ökad effektivitet och göra mer med
              tillgängliga resurser i myndigheterna generellt. Kan vi klara
              det ger vi därigenom en bättre service där man kan ge mer information
              och behandla ärenden snabbare och effektivare. Samtidigt frigör
              man resurser den vägen som i framtiden kan komma mer till användning
              för att odla den kultur av mänsklig värme och mänskliga kontakter
              som jag tror vi alla är beroende av. Då tror jag att vi kan gå
              en bättre verklighet till mötes.
            </seg>
            <seg n="bf76a2fa">
              Jag vill fortfarande insistera på att det är näst intill en svartmålning
              som Mia Franzén gör i sin interpellation när verkligheten ute
              i dagens Sverige beskrivs som fullkomligt kontaktlös och att den
              enskilde medborgaren har små möjligheter att hävda sina rättigheter
              gentemot myndigheterna. Den verkligheten känner jag inte igen.
              Det är i varje fall inte min verklighet.
            </seg>
          </u>
          <note n="1945cbb2">
            Anf. 209 MIA FRANZÉN (fp):
          </note>
          <u who="Q5619080" xml:id="i-40dee6aa7348d475-12" n="a00d805e" prev="i-7f6d16fa5b8e11f8-12">
            <seg n="59f274ca">
              Fru talman! Jag vill då säga att jag är väldigt glad över att
              Gunnar Lund har sluppit att uppleva den verkligheten. Det är en
              verklighet som består av telefonsvararservice på vårdcentralen,
              där du via knappval ska ange vilket vårdlag du vill bli kopplad
              till, vid vilken tid du vill bli uppringd, ditt telefonnummer,
              personnummer och så vidare. Är man i en situation där man är svårt
              sjuk är det väldigt knepigt att hävda sin rätt.
            </seg>
            <seg n="7c3f0078">
              Jag vill också ge ett annat exempel. Eftersom det förra var från
              ett landstingssammanhang väljer jag nu i stället ett exempel från
              en statlig myndighet, nämligen CSN, som jag också nämner i min
              interpellation.
            </seg>
            <seg n="2a200fe8">
              Var och en som har studerat vet för det första hur svårt det
              är att komma i kontakt med CSN, Centrala studiestödsnämnden. För
              det andra kan den som har tagit studielån och är småbarnsförälder
              till exempel hamna i en ekonomiskt knepig situation. Begär man
              då uppskov svarar CSN: Vi tar ingen hänsyn till försörjningsbörda.
              På socialkontoret i den kommunala regin svarar man: Vi tar ingen
              hänsyn till studieskulder. Hur ska vi under sådana förhållanden
              kunna uppmana våra ungdomar till vidare studier?
            </seg>
            <seg n="a0da87f6">
              Jag kan förstå att detta kanske är väl detaljerat, men det är
              en verklighet som jag har upplevt. Jag känner det som en stark
              moralisk plikt att föra fram de här sakerna och belysa hur människor
              kan uppleva maktlöshet i sin vardag.
            </seg>
            <seg n="88e2ae9c">
              Jag vill ändå tacka Gunnar Lund för hans svar. Vi får fortsätta
              att kämpa med detta, och vi är på god väg.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="a865d958">
            35 § Svar på interpellation 2003/04:548 om regeringens strategi
            och prioriteringar i författningspolitiken
          </note>
          <note type="speaker" n="2c4641a5">
            Anf. 210 Statsrådet PÄR NUDER (s):
          </note>
          <u who="Q320842" xml:id="i-1c7064f0ab03d6c3-97" n="724a2033">
            <seg n="afb30b79">
              Fru talman! Tobias Krantz har ställt tre frågor till mig.
            </seg>
            <seg n="c1b9aadc">
              Vilka områden avser jag att prioritera och genomföra reformer
              på i samband med den kommande grundlagsöversynen, vilka åtgärder
              avser jag att vidta i syfte att stimulera till en bred samhällelig
              debatt om det som så småningom ska bli Sveriges nya grundlag och
              vilken inställning har regeringen till partiella författningsreformer
              i samband med den grundlagsöversyn som nu ska inledas?
            </seg>
            <seg n="07bed8cc">
              Som Tobias Krantz känner till pågår just nu inom Regeringskansliet
              ett arbete med att ta fram direktiv till en ny författningsutredning,
              som ska ha i uppdrag att göra en samlad översyn av regeringsformen.
              Samtliga riksdagspartier är kallade till överläggningar nu på
              onsdag om innehållet i uppdraget. Enligt min uppfattning bör kommittén
              ha i uppdrag att göra en översyn av i princip hela det parlamentariska
              systemet inklusive valsystemet. Härutöver bör uppdraget innehålla
              en hel del andra frågor, inte minst frågor som riksdagen har aktualiserat,
              till exempel en översyn av folkomröstningsinstitutet. Uppdraget
              bör alltså bli mycket omfattande, och det ska bli intressant att
              höra partiernas uppfattning. Som Tobias Krantz förstår måste onsdagens
              överläggningar avvaktas innan det är möjligt att precisera vad
              som slutligen kommer att ingå i kommitténs uppdrag.
            </seg>
            <seg n="35791db5">
              När det gäller Tobias Krantz andra fråga är det min avsikt att
              det i författningsutredningens uppdrag också ska ingå att skapa
              debatt och att utredningens arbete ska stimulera det offentliga
              samtalet om författningspolitiska frågor. Kommitténs arbete bör
              alltså bedrivas under stor öppenhet och med biträde av en författningspolitisk
              diskussion i hela det svenska samhället.
            </seg>
            <seg n="95b658dc">
              När det slutligen gäller möjligheten att lägga fram förslag till
              partiella författningsreformer är den frågan naturligtvis beroende
              av hur arbetet i kommittén fortskrider och om tillräckligt stor
              enighet om sådana reformer kan nås där. I vårt land har ju sedan
              länge eftersträvats bred politisk enighet inför ändringar av konstitutionella
              regler och andra bestämmelser av central betydelse för demokratin
              och parlamentarismens funktionssätt. För mig är det angeläget
              att vi håller fast vid detta. Huruvida förslag till partiella
              författningsreformer kan komma att läggas fram går alltså inte
              att förutse.
            </seg>
          </u>
          <note type="speaker" n="9dbef320">
            Anf. 211 TOBIAS KRANTZ (fp):
          </note>
          <u who="Q952026" xml:id="i-7671f1dca1de5f4d-0" n="256b40d9">
            <seg n="401a4073">
              Fru talman! Jag ber att få tacka statsrådet för svaret. Den svenska
              författningen har i år funnits i tre decennier, och mycket har
              hänt sedan regeringsformens tillkomst 1974. Låt mig ge några exempel
              på detta.
            </seg>
            <seg n="657d1035">
              För det första ser vi en utveckling mot att medborgarnas partilojalitet
              sjunker.
            </seg>
            <seg n="64406d90">
              För det andra ser vi att misstron mot politiker ökar kraftigt.
            </seg>
            <seg n="f10b4406">
              För det tredje ser vi ett svenskt samhälle som blir alltmer heterogent
              och allt mindre homogent, bland annat beroende på invandringen,
              som fört nya minoritetsgrupper till vårt land.
            </seg>
            <seg n="b00d472b">
              För det fjärde ser vi att människors politiska engagemang tar
              sig andra uttrycksformer än det tidigare har gjort. Det handlar
              bland annat om att partiengagemanget sjunker samtidigt som människor
              engagerar sig alltmer på individuell basis, exempelvis genom att
              skriva på namnlistor, att ägna sig åt att bojkotta varor i rent
              politiskt syfte.
            </seg>
            <seg n="2ebcbe02">
              För det femte ser vi också en tilltagande globalisering både
              ekonomiskt och politiskt, och här är naturligtvis Sveriges EU-medlemskap
              en viktig faktor.
            </seg>
            <seg n="1bff2029">
              Det är därför, fru talman, utmärkt att det nu ska ske en översyn
              av den svenska författningen med sikte på att ge Sverige en ny
              grundlag. Det ligger i linje med vad Folkpartiet tidigare har
              krävt i olika sammanhang. Som statsrådet poängterar i sitt interpellationssvar
              har inledande sonderingar med de politiska partierna ägt rum,
              och det kommer att ske ytterligare sonderingar under den här veckan.
            </seg>
            <seg n="0fbf8720">
              Folkpartiet har varit tydligt med vilka områden som vi särskilt
              vill prioritera under den här grundlagsöversynen.
            </seg>
            <seg n="c772ea17">
              Det handlar för det första om att vi vill förbättra granskningen
              av den offentliga makten. Där finns bland annat vårt krav om en
              författningsdomstol. Demokratin får enligt vår mening aldrig bli
              en förskönande omskrivning för majoritetsförtryck. Det handlar
              också om hur riksdagens förhållande till regeringen ska regleras,
              inte minst mot bakgrund av EU-medlemskapet.
            </seg>
            <seg n="d643a24c">
              Det handlar för det andra om att vi vill ha en tydligare roll
              för det lokala självstyret. Här finns frågor som gäller skilda
              valdagar. Det handlar om att vi vill ha en kompetenskatalog som
              reglerar maktfördelningen mellan den nationella och den lokala
              nivån.
            </seg>
            <seg n="74d076e2">
              Det handlar för det tredje om den enskilde medborgarens möjligheter
              att påverka i demokratin. Här är ett avgörande inslag frågan om
              ett utökat och mer renodlat personval.
            </seg>
            <seg n="cb6b363c">
              Flera andra partier har också varit tydliga med att tala om vilka
              deras prioriteringar är inför den debatt och den översyn som nu
              ska äga rum. Från regeringspartiet Socialdemokraterna har det
              emellertid varit betänkligt tyst i den politiska debatten, bortsett
              från några enstaka utspel från olika företrädare. Men någon samlad
              strategi eller samlad lista över vilka prioriteringar som det
              socialdemokratiska partiet och regeringen vill göra har inte framträtt.
            </seg>
            <seg n="768cf9c9">
              Jag tycker att det här är beklagligt, för det hämmar den politiska
              debatten när det största partiet mörkar i de författningspolitiska
              frågorna. Om det ska kunna bli en debatt krävs det att det finns
              personer och debattörer med olika politiska åsikter och att dessa
              politiska åsikter bryts i en offentlig debatt.
            </seg>
            <seg n="8db604a2">
              Statsrådet poängterar i sitt svar att han gärna lyssnar på andra
              partiers uppfattningar. Då är det också viktigt att vi har möjlighet
              att lyssna på det socialdemokratiska partiets uppfattningar i
              de här frågorna. Det här är naturligtvis också viktigt därför
              att om vi vill stimulera till en viktig politisk debatt bland
              befolkningen och bland människor i det civila samhället, måste
              vi som är politiskt aktiva förtroendevalda gå före och ta den
              här debatten.
            </seg>
            <seg n="a57ec621">
              Jag skulle därför vilja upprepa de frågor jag ställt i min interpellation.
              För det första: Vilka frågor tycker Socialdemokraterna är särskilt
              angelägna att diskutera och genomföra reformer av i samband med
              den här grundlagsöversynen? För det andra: Hur ska öppenheten
              kunna främjas så att vi kan få en vital politisk debatt om författningsfrågorna?
            </seg>
          </u>
          <note type="speaker" n="394b959d">
            Anf. 212 Statsrådet PÄR NUDER (s):
          </note>
          <u who="Q320842" xml:id="i-1c7064f0ab03d6c3-98" n="724a2033">
            <seg n="3205949e">
              Fru talman! Till att börja med kan jag instämma i Tobias Krantz
              bakgrundsbeskrivning av varför den här översynen behöver göras.
              Det har hänt väldigt mycket sedan den nuvarande regeringsformen
              trädde i kraft den 1 januari 1975. Dessutom sker det hela tiden
              saker och ting som gör att det finns anledning att aktualisera
              och intensifiera demokratidiskussionen.
            </seg>
            <seg n="3242f076">
              Så sent som i går, för knappt ett dygn sedan, fick vi ju besked
              om att endast 37 % av svenska folket fann det mödan värt att rösta
              i Europaparlamentsvalet, ett val som både Tobias Krantz och jag
              reste land och rike runt för att försöka övertyga medborgarna
              om att det var ett viktigt val. Uppenbarligen tyckte väldigt många
              medborgare inte det, och det finns nog skäl för både Tobias Krantz
              och mig att på våra respektive kamrar fundera över varför det
              kunde inträffa.
            </seg>
            <seg n="7b8361c3">
              När det så gäller den författningsutredning som vi ska tillsätta
              är jag oerhört angelägen om en bred debatt. Jag vill se en utredning
              som öppnar sig, som går ut ur de slutna rummen och som verkligen
              bjuder in till debatt. Jag blev emellertid lite fundersam över
              om det verkligen är debatt som Tobias Krantz är ute efter. Det
              jag vill se är nämligen en förutsättningslös debatt där man inte
              går in i debatten med skygglapparna på, där man inte per automatik
              tar fram det gamla partiprogrammet och läser upp den katalog som
              man har stått för i alla tider.
            </seg>
            <seg n="77e0a8ed">
              Inom det socialdemokratiska partiet har vi valt en annan arbetsmetod.
              Det pågår nu en översyn, en omprövning, av alla våra författningspolitiska
              ställningstaganden. Det har varit en mycket bred och omfattande
              intern diskussion som kommer att resultera i att vi kommer att
              gå till beslut på vår ordinarie partikongress nästa höst, och
              vi kommer att ta ett samlat grepp kring författningspolitiken.
            </seg>
            <seg n="f73c81d2">
              Jag uppmanar de andra partierna att göra på motsvarande sätt
              och att inte bara med automatik rapa upp det man har tyckt i alla
              tider. Då tror jag inte att debatten blir särskilt fruktsam.
            </seg>
            <seg n="a90b0632">
              Någonstans i slutändan måste vi komma sams och försöka nå en
              kompromiss. Det finns ett väldigt stort egenvärde i att vi når
              breda lösningar i författningspolitiken. Just därför blir jag
              lite bekymrad över det som vi har sett exempel på under senare
              år, nämligen att riksdagen med en rösts övervikt har tillkännagivit
              saker och ting som har alldeles fundamental betydelse för demokratins
              funktionssätt. Någonstans frågar jag mig: Är man verkligen från
              oppositionens sida i det här fallet är det ju inte oppositionen
              utan en majoritet av riksdagen, med en rösts övervikt förvisso
              intresserad av breda lösningar? Det vore viktigt att kunna få
              ett svar på den frågan inför det arbete som utredningen nu ska
              ta itu med.
            </seg>
            <seg n="06ef45e7">
              När det så gäller de konkreta frågorna kan Tobias Krantz vara
              lugn: Folkpartiets hjärtefrågor kommer att finnas med i den här
              utredningen, liksom de andra partiernas. Det går nämligen inte
              att plocka ut enskildheter och be en utredning titta på än den
              ena, än den andra frågan. Och varför då? Jo, därför att regeringsformen
              är en mycket mödosamt ihopsnickrad kompromiss där motstridiga
              intressen har fått balansera varandra. Sålunda: Man måste ta alla
              frågor i ett sammanhang. Jag kan alltså lugna Tobias Krantz: Den
              åtgärdskatalog som Folkpartiet står för, som vi har hört i så
              många år, kommer att finnas med som föremål för översyn även i
              det här sammanhanget.
            </seg>
          </u>
          <note type="speaker" n="8b215e65">
            Anf. 213 TOBIAS KRANTZ (fp):
          </note>
          <u who="Q952026" xml:id="i-7671f1dca1de5f4d-1" n="256b40d9">
            <seg n="0416b287">
              Fru talman! Det var ett intressant inlägg av statsrådet. Jag
              kan försäkra statsrådet att vi i Folkpartiet har en ständigt pågående
              diskussion och möjlighet att revidera olika typer av författningspolitiska
              ställningstaganden, så vi har en levande författningspolitisk
              debatt i Folkpartiet och behöver inte nödvändigtvis sätta i gång
              en formellt genomgripande revidering varje gång, utan vi har en
              ständigt pågående diskussion om detta.
            </seg>
            <seg n="2d3889cd">
              Jag blir lite oroad ändå. När statsministern deklarerade att
              det skulle äga rum en grundlagsöversyn så måste det ju ha funnits
              något slags tanke hos regeringen, statsministern och statsrådet
              Per Nuder om vilka frågor som Socialdemokraterna anser det särskilt
              angeläget och särskilt viktigt att det ska äga rum reformer om.
              Vi är överens om att det behöver ske en grundlagsöversyn och att
              det har skett ett antal olika förändringar i den svenska politiska
              utvecklingen under de senaste 30 åren som gör detta nödvändigt.
              Då är frågan vilka lösningar vi har och vilka förändringar vi
              vill genomföra i författningen. Jag har redovisat några ställningstaganden
              där Folkpartiet har några åsikter som vi för fram. Då vore det
              också intressant att få reda på beträffande vilka åsikter och
              ståndpunkter som Socialdemokraterna är intresserade av att genomföra
              reformer när det gäller den svenska författningen.
            </seg>
            <seg n="9216b0d7">
              Jag tror att det är viktigt att vi i ett inledande skede av den
              här grundlagsdiskussionen faktiskt har en ordentlig, rejäl, genomgripande
              debatt. Om vi ska ha en rejäl, genomgripande debatt måste det
              vara så att olika åsikter bryts. Då kan inte regeringspartiet
              bara passa i diskussionen och säga att man tänker lyssna på vilka
              synpunkter de andra politiska partierna har och att alla de områden
              som de olika politiska partierna vill föra in i grundlagsöversynen
              också ska föras in. Jag tycker att det är jättebra att så sker,
              och jag tror att en grundlagsöversyn är viktig, men det är också
              viktigt att regeringen talar om på vilka områden man tycker att
              det är särskilt viktigt att vi reformerar och också pekar på några
              exempel där man vill reformera. Jag tror att det är viktigt, för
              att få en genomgripande debatt, att de här åsikterna bryts.
            </seg>
            <seg n="bfac51ff">
              Jag hade ställt en fråga och skulle gärna vilja upprepa den,
              och statsrådet får då gärna tänka fritt om på vilka områden som
              han och regeringen är särskilt intresserade av att genomföra reformer.
            </seg>
            <seg n="22ddfa64">
              Jag ställde ytterligare två frågor. Jag tror att det här med
              att vi har en frejdig debatt är viktigt för att också skapa en
              bra diskussion i det övriga samhället och skapa öppenhet i grundlagsöversynen,
              men det handlar, tror jag, också om formerna för grundlagsöversynen.
              Vi har från Folkpartiets sida föreslagit att man skulle ha något
              slags konvent som ett komplement till den parlamentariska kommitté
              som nu ska tillsättas. Statsvetaren Olof Petersson har också varit
              ute i en intervju i radions Ekot och sagt att det är viktigt att
              den process som nu ska äga rum inte blir sluten och inåtvänd och
              bara blir föremål för en diskussion i en mindre grupp politiker.
            </seg>
            <seg n="ec9fa4fb">
              Jag skulle vilja veta statsrådets uppfattning om att ha ett slags
              grundlagskonvent som kan vara ett forum för en bred politisk diskussion
              om den kommande författningen.
            </seg>
            <seg n="cc13bb6c">
              Jag ställde också en fråga som gällde partiella reformer av grundlagen.
              Jag noterar i svaret att statsrådet inte är avvisande till att
              genomföra partiella reformer per definition. Jag tycker att det
              är en bra markering, för jag tror nämligen att om vi från allra
              första början säger att allt ska avgöras i ett enda sammanhang
              så kommer det att lägga en död hand över svensk författningsdebatt
              under de kommande tio åren. Det är möjligt att det finns de som
              vill ha det på det sättet, men jag vill inte det, och jag hoppas
              att statsrådet inte vill det heller. Därför måste det bli möjligt
              att genomföra reformer om det är så att det finns bred konsensus
              kring detta. Min fråga till statsrådet är: Skulle statsrådet kunna
              tänka sig att tydligt tala om detta också i direktiven för den
              kommande utredningen?
            </seg>
          </u>
          <note type="speaker" n="ae6afab6">
            Anf. 214 Statsrådet PÄR NUDER (s):
          </note>
          <u who="Q320842" xml:id="i-1c7064f0ab03d6c3-99" n="724a2033">
            <seg n="661e8288">
              Fru talman! Jag vill på inget sätt lägga hinder i vägen för partiella
              reformer, om de sker i den endräkt som är nödvändig för att vi
              ska förändra regeringsformen. Jag vill emellertid höja ett varningens
              finger: Det duger inte med att partierna kommer överens om författningsförändringar
              utan att de har föregåtts av en bred offentlig diskussion.
            </seg>
            <seg n="05191ae6">
              Vi genomförde en mycket viktig författningsförändring för ett
              antal år sedan, när mandatperioden förlängdes från tre till fyra
              år, i stor politisk endräkt och med mycket välgrundade motiv bakom
              reformen. Men den föregicks dessvärre inte av en bred offentlig
              debatt, framför allt inte med våra uppdragsgivare, väljarna, som
              vi ju faktiskt berövade ett valtillfälle under en tolvårsperiod,
              vilket ju är medborgarnas yttersta möjlighet att påverka. Därmed
              inte sagt att det var en dålig reform. Jag tror att det var en
              förutsättning för väldigt mycket av den framgång som Sverige har
              haft under senare år, men jag vill inte se partiella författningsreformer
              som är en effekt av att partierna i slutna rum kommer sams om
              någonting som inte har föregåtts av en offentlig diskussion. Jag
              vill alltså inte lägga några principiella hinder för eventuella
              partiella reformer.
            </seg>
            <seg n="3b365779">
              När det gäller utredningens arbetsformer är jag mycket lyhörd
              för möjligheten att kommittén ska arbeta på ett annorlunda, bredare,
              mer öppet sätt än vad en statlig kommitté brukar göra. Vi har
              ju haft sådana kommittéer under senare år med god framgång. Däremot
              är jag angelägen om att detta ska vara en parlamentarisk kommitté.
              Regeringsformen är, om något, någonting som de politiska partierna
              måste känna ansvar för. Att känna ansvar för regeringsformen innebär
              också att känna ansvar för den breda offentliga debatten.
            </seg>
            <seg n="7f8c91d3">
              Återigen: Det materiella innehållet i utredningen måste inrymma
              allt det som vi brukar betrakta som den konstitutionella kärnan:
              de frågor som Tobias Krantz har tagit upp som handlar om personval,
              eventuellt skilda valdagar, valsystem, mandatperiodens längd,
              spärrens nivå och så vidare. Vi måste ha en offentlig diskussion
              som handlar om relationen mellan väljarna och deras valda representanter,
              som handlar om relationen mellan politiken och juridiken och som
              handlar om kraven på å ena sidan representativitet och å andra
              sidan handlingskraft dessa eviga författningspolitiska frågor.
              Det ska inte råda något tankeförbud för den kommitté som nu ska
              börja sitt arbete.
            </seg>
            <seg n="e7ebca94">
              De socialdemokratiska positionerna, ja, dem är vi på väg att
              utmejsla i en intern partiprocess, och jag tänker inte föregripa
              den, Tobias Krantz. Vi har en intern demokratisk process där vi
              nu vänder på alla författningspolitiska stenar. Vi gör det förutsättningslöst
              och frimodigt, och vi ställer provocerande frågor till varandra.
              Jag uppmanar fler att göra på samma sätt. Det är det sätt som
              jag tror att vi alla bäst gagnas av.
            </seg>
          </u>
          <note type="speaker" n="d0a4702c">
            Anf. 215 TOBIAS KRANTZ (fp):
          </note>
          <u who="Q952026" xml:id="i-7671f1dca1de5f4d-2" n="256b40d9">
            <seg n="ef0dba1b">
              Fru talman! Jag välkomnar det besked som statsrådet ger, om att
              han inte utesluter partiella reformer av den svenska författningen
              om det skulle kunna uppnås enighet kring det. Det var ett viktigt
              besked. Mycket av uppspelet inför och den debatt som har förts
              kring det initiativ som statsministern tog har tyvärr präglats
              alltför mycket av att allt skulle kastas in i samma utredning
              och sedan skulle det dröja kanske tio år innan man fick ett slutresultat.
              Det riskerar att lägga en död hand över svensk författningsdebatt.
              Vi behöver en levande debatt. Om partierna efter en bred politisk
              diskussion i samhället kan komma överens så ska de kunna göra
              det tidigare, innan hela paketet är klart.
            </seg>
            <seg n="ac44d015">
              Jag välkomnar att statsrådet här öppnar för nya, öppna former
              i anslutning till den parlamentariska kommitté som ska tillsättas.
              Jag hoppas att det blir verklighet av det och inte bara ord från
              talarstolen.
            </seg>
            <seg n="3e135ccb">
              Tyvärr måste jag ändå polemisera mot den beskrivning och det
              ingångsvärde som statsrådet har när det gäller att avkräva de
              olika politiska partierna besked om deras ställningstaganden.
              Det kan inte vara så att hela den svenska statsapparaten och hela
              det svenska politiska livet avstannar inför att Socialdemokraterna
              om ett år ska fastlägga sina politiska ställningstaganden vid
              en kongress.
            </seg>
            <seg n="a6e02b8d">
              Det måste vara så att Socialdemokraterna kan presentera åsikter,
              synpunkter och strategier precis som alla andra politiska partier
              inför den grundlagsöversyn som nu ska ske. Det har jag efterfrågat
              i den här debatten: några idéer, några tankar från den politiska
              ledningen i Socialdemokraterna om vilka områden man vill genomföra
              reformer på. Det är inte orimligt att ställa det kravet.
            </seg>
            <seg n="cb54e1ca">
              I alla partier kan de här ställningstagandena omprövas. Men några
              åsikter måste väl ändå regeringen ha just nu.
            </seg>
          </u>
          <note type="speaker" n="b1d3b915">
            Anf. 216 Statsrådet PÄR NUDER (s):
          </note>
          <u who="Q320842" xml:id="i-7f6d16fa5b8e11f8-13" n="724a2033" next="i-40dee6aa7348d475-13">
            <seg n="dc51baa2">
              Fru talman! Jo då, vi har väldigt många åsikter om både det ena
              och det andra. Så sent som när jag tillträdde som statsråd hade
              jag en debatt här i kammaren, jag tror till och med att det var
              med Tobias Krantz. Jag minns inte om vad, men det var definitivt
              så att våra åsikter bröts mot varandra.
            </seg>
            <seg n="b9773c33">
              Jag hoppas en sak av det kommande arbetet, och det är att vi
              ska försöka byta plats mentalt någon gång emellanåt. Försök tänka
              den svindlande tanken att Folkpartiet skulle komma till regeringsmakten
              och försök tänka in de bekymmer som det är att regera ett land,
              inte minst med tanke på det valsystem som vi har. Det är förvisso
              en del av den stora kompromiss som regeringsformen bygger på.
              Här indikerar jag ett perspektiv som vi upplever som bekymmersamt,
              nämligen den fragmentisering som vi har sett av riksdagen sedan
              enkammarriksdagens och den absoluta proportionalitetens införande.
              Det är emellertid bara en fråga som vi vill diskutera.
            </seg>
            <seg n="97c21960">
              Vi vill också diskutera relationen mellan väljare och valda,
              om vi ska gå längre i personvalsinstrumentet eller inte. Vi har
              en mycket intressant diskussion på gång som handlar om relationen
              mellan politik och juridik där jag tror att en och annan kan bli
              förvånad över de diskussioner som förs inom mitt parti.
            </seg>
            <seg n="1377a820">
              Tobias Krantz kan vara helt lugn. Socialdemokratin kommer att
              finnas på banan när vi väl har sjösatt den här utredningen, som
              kommer att jobba på ett mycket öppet och frimodigt sätt, hoppas
              jag.
            </seg>
          </u>
          <note n="674c3a86">
            Överläggningen var härmed avslutad.
          </note>
          <note n="36137116">
            36 § Anmälan om inkomna faktapromemorior om förslag från Europeiska
            kommissionen
          </note>
          <note n="b0933931">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="Q320842" xml:id="i-40dee6aa7348d475-13" n="724a2033" prev="i-7f6d16fa5b8e11f8-13">
            <seg n="53219a66">
              KOM(2004)295
            </seg>
            <seg n="3a108329">
              Svensk alkoholpolitik står inför ett avgörande vägval. Sedan
              inträdet i den europeiska unionen har det blivit allt svårare
              att förhindra alkoholskador genom en restriktiv alkoholpolitik.
            </seg>
            <seg n="479d8b55">
              Sverige är mitt uppe i den största alkoholpolitiska förändringen
              sedan mitten av 1950-talet, då motboken avskaffades. Under de
              senaste tio åren har en mer alkoholpositiv hållning växt fram
              i Sverige. Införselkvoterna från EU-länderna har ökat. Priserna
              har sjunkit. Antalet restauranger med serveringstillstånd har
              ökat markant, liksom möjligheterna till öppethållande nattetid.
              Informationen till skolungdomar via den så kallade ANT-utbildningen
              har försämrats.
            </seg>
            <seg n="2e4501c9">
              Samtidigt har svenskarnas alkoholkonsumtion ökat kraftigt och
              motsvarar i dag den höga konsumtion vi hade för över 100 år sedan.
              Våld och misshandelsbrott ökar, vilket kan sättas i samband med
              den ökade alkoholkonsumtionen. Flera studier visar att det har
              blivit vanligare med alkoholpåverkade förare i trafiken. Flera
              rapporter visar på ökat berusningsdrickande bland ungdomar. Det
              finns också tydliga tecken på att alkoholskadorna ökar. Forskare
              har slagit larm om att antalet fosterskador kan förväntas öka
              på grund av att kvinnor dricker mer alkohol, även när de är gravida.
              Antalet fall av skrumplever och bukspottskörtelinflammation har
              ökat, liksom antalet fall av alkoholförgiftning och andra alkoholrelaterade
              sjukdomar.
            </seg>
            <seg n="ca5523ae">
              Den sammanlagda effekten av dessa händelser börjar nu kunna överblickas.
              En av de direkta effekterna, av ovan nämnda händelser, är att
              svenskarna i januari och februari tog hem mer sprit från andra
              länder än vad som köptes in på Systembolaget. I april månad minskade
              Systembolagets försäljning mätt i ren alkohol med 7,7 procent
              jämfört med april 2003. Spritförsäljningen minskade med 18,3 procent
              i liter räknat.
            </seg>
            <seg n="334ba3d7">
              Alkoholskadorna kostar samhället oerhört mycket, i mänskligt
              lidande och i ekonomiska resurser. Ingen annan socialpolitisk
              fråga är mer avgörande för folkhälsan. Nu krävs åtgärder och ett
              socialt ansvarstagande som kan parera trycket mot det bevisligen
              framgångsrika svenska sättet att förebygga alkoholskador.
            </seg>
            <seg n="5db4f2ce">
              Med hänvisning till ovanstående begär Kristdemokraterna att få
              väcka denna motion.
            </seg>
            <seg n="c192eebd">
              Den restriktiva alkoholpolitiken växte fram i ett Sverige som
              präglades av destruktivt supande och social misär. Folkrörelser,
              stat, landsting och kommuner har gemensamt lyckats hålla nere
              alkoholkonsumtionen genom att skapa en politik byggd på restriktivitet
              och försiktighet. Detta ansvarstagande har haft stor betydelse
              för Sveriges välfärd och folkhälsa. Sverige har också haft lägre
              alkoholkonsumtion och därmed alkoholskador jämfört med andra länder.
              Vid anslutningen till EU fick Sverige därför möjlighet att tillämpa
              vissa begränsningar i fråga om privatpersoners införsel av alkohol
              och tobak från ett annat EU-land.
            </seg>
            <seg n="05872d68">
              Innan EU-inträdet 1995 var införsel av alkohol som fritt fick
              föras in begränsad till en liter sprit, en liter vin och två liter
              starköl per resa. Statliga monopol hade hand om hela alkoholhanteringen.
              Tillsammans bidrog införselregler och monopolen till en begränsad
              tillgänglighet på alkohol och att höga priser kunde hållas.
            </seg>
            <seg n="b2779172">
              Resultatet av förhandlingarna inför EU-inträdet blev att Sverige
              fick ha kvar ett av monopolen, nämligen Systembolaget för detaljhandel.
              Undantaget för införselreglerna skulle ses över efter två år.
              1996 förhandlades det svenska tvååriga undantaget om med EU-kommissionen
              och Sverige fick ett fortsatt undantag, denna gång på fyra år.
              Men fyra år senare, år 2000, ansåg EU-kommissionären Frits Bolkestein
              att det fick vara nog.
            </seg>
            <seg n="f6394853">
              Avtalet från 1996 hade allmänt tolkats så att Sveriges undantag
              skulle fortsätta att gälla framgent, men EU-kommissionen avfärdade
              den tolkningen och menade att undantaget måste upphöra. Vid detta
              skede gav den socialdemokratiska regeringen upp motståndet och
              gick med på att fram till år 2004 avveckla införselbegränsningarna,
              och därmed kraftigt begränsade möjligheten att behålla priset
              som ett verktyg i alkoholpolitiken. Regeringen böjde sig för EU-kommissionens
              tolkning. Det var ett agerande som, enligt Kristdemokraternas
              förmenande, i alldeles för hög grad präglades av underdånighet
              och eftergifter. Om Sverige hade vägrat gå med på EU-kommissionens
              tolkning hade frågan hamnat i EG-domstolen, för avgörande. Kristdemokraterna
              anser att vi borde ha prövat vårt undantag av folkhälsoskäl i
              domstolen.
            </seg>
            <seg n="2761f494">
              Det har höjts röster för att en skattesänkning på alkohol kan
              rädda Systembolaget och grundvalarna i det förebyggande arbetet
              mot alkoholskador. Men all erfarenhet tyder på att en sådan åtgärd
              skulle ytterligare driva upp konsumtionen. All forskning säger
              att sänkt pris och ökad tillgänglighet leder till ökad alkoholkonsumtion
              med större skador som följd. Framförda förslag på alkoholskattesänkningar
              bygger helt uppenbart på en felbedömning.
            </seg>
            <seg n="2e59768d">
              Ett karakteristiskt och avskräckande exempel är den nyligen införda
              alkoholskattesänkningen i Finland som gett en kraftigt ökad alkoholkonsumtion.
              Skattesänkningen har bidragit till mer fylleri och ett ökat antal
              rattfyllerifall. Visserligen har införseln från Estland minskat
              men samtidigt har alkoholförsäljningen i hemlandet ökat markant.
              Tillgänglig statistik visar att det finska monopolbolaget Alko
              redovisar 40 procent högre försäljningssiffror på starksprit,
              sedan skattesänkningen infördes. Antalet grova rattfyllerifall
              har ökat från 2 711 till 3 388 mellan första kvartalet 2003 och
              motsvarande tidsperiod i år. De grova spritrelaterade våldsbrotten
              har ökat med 20 procent.
            </seg>
            <seg n="7dd15db3">
              Följaktligen diskuteras nu en skattehöjning bara några månader
              efter att alkoholskatten sänktes i Finland.
            </seg>
            <seg n="8b230385">
              Kristdemokraterna menar att det inte finns någon anledning att
              spä på de alkoholproblem som vi redan har i Sverige eller att
              ge upp kampen för att bevara pris- och tillgänglighetsvapnen i
              kampen mot alkoholens skadeverkningar.
            </seg>
            <seg n="f6b8d54b">
              I flera EU-länder finns en växande oro över och insikt om alkoholens
              skadeverkningar.
            </seg>
            <seg n="cbe59855">
              När svenska politiker överväger sänkt alkoholskatt för att stoppa
              alkoholfloden över gränserna pågår en omvänd utveckling i flera
              andra EU-länder. Holland har höjt sina alkoholskatter och i Estland
              finns långt gångna planer på skattehöjningar och andra restriktiva
              åtgärder kring bland annat alkoholreklam. Tyskland och Schweiz
              har höjt skatten på alkoläsk och Polen vill höja ölskatten. Storbritannien
              har infört hårdare gränskontroll mot privat införsel och har avgiftsmärkning
              på flaskorna för att försvåra smuggling. I Frankrike har höjda
              tobaksskatter fött tanken att även höja alkoholskatten.
            </seg>
            <seg n="6067aa93">
              Sverige ska, enligt Kristdemokraternas uppfattning, stå för en
              alternativ alkoholpolitik i EU som syftar till att pressa ned
              den totala konsumtionen av alkohol och minska alkoholskadorna.
              Alkoholskattens nivå och övrig alkoholpolitik i Europa borde inte
              fastställas ur ett jordbrukspolitiskt perspektiv, utan ur ett
              folkhälsoperspektiv. Det är särskilt angeläget att verka för högre
              minimiskatter på all alkohol inom EU. Det saknas inte goda ansatser
              de nordiska länderna har enats om en gemensam hållning i alkoholskattefrågor,
              med målsättningen att EU höjer minimiskatterna på alkohol.
            </seg>
            <seg n="c82088b1">
              Högre minimiskatter möter dock hårt motstånd från framför allt
              producentländerna. Den svenska regeringens ansträngningar i frågan
              har heller inte präglats av målmedvetenhet och beslutsamhet.
            </seg>
            <seg n="3d6bde55">
              Det kommer att krävas ett långsiktigt, målmedvetet och uthålligt
              arbete för att vända opinionen inom EU för en alkoholpolitik som
              förebygger alkoholskador. Det innebär att andra tillvägagångssätt
              är mer lämpliga för att på kort sikt få förändringar till stånd.
            </seg>
            <seg n="c5701d69">
              Kristdemokraterna vill värna en kraftfull alkoholpolitik byggd
              på solidaritet och omtanke om folkhälsan. Utgångspunkten är att
              det stora flertal som kan hantera alkoholen måste finna sig i
              vissa restriktioner för att hålla tillbaka alkoholskadorna.
            </seg>
            <seg n="54f878cd">
              Alkoholpolitiken måste inriktas på att behålla, och i vissa fall
              återta, de traditionella alkoholpolitiska instrumenten. Det behövs
              ett effektivare förebyggande arbete inom Sveriges gränser för
              att minska alkoholskadorna. Framöver måste hela samhället bli
              bättre på att skapa opinion och kraftsamla för en förbättrad folkhälsa.
              Det behövs också en tydligare svensk politik inom EU.
            </seg>
            <seg n="1974cff1">
              Den svenska folkhälsan måste nu sättas före franska bönders intresse
              av att sälja vin till våra ungdomar. En av de främsta anledningarna
              till att alkoholskatterna pressats neråt i våra grannländer är
              de orimliga regler för införsel av alkohol som gäller inom EU.
              Kristdemokraterna anser därför att Sverige ensidigt bör införa
              egna regler för införsel av alkohol.
            </seg>
            <seg n="2a004c5e">
              En rimlig nivå på införselkvoterna bör vara att återgå till de
              nivåer som avtalades i samband med medlemskapsförhandlingarna.
              Det innebär att mängden alkoholdrycker som får föras in i landet
              utan att svensk punktskatt betalas är en liter starksprit eller
              tre liter starkvin, fem liter vin och 15 liter öl.
            </seg>
            <seg n="0ec91ff2">
              Med stor sannolikhet innebär ett ensidigt införande av införselkvoter
              att Sverige dras inför EG-domstolen. Därmed ges en möjlighet att
              argumentera för ett folkhälsoperspektiv på försäljningen av alkohol.
              Folkhälsoskäl är ett legitimt skäl för att frångå principen om
              en öppen marknad inom EU. Det kommer också att ge den svenska
              regeringen tid att förhandla fram en permanent lösning på införselproblematiken
              med övriga EU-länder.
            </seg>
            <seg n="dee74a78">
              Det måste vara ett självklart mål för svensk EU-politik att ändra
              införselreglerna. Det är inte rimligt att tillåtna kvantiteter
              för införsel motsvarar flera års förbrukning av alkohol för normalkonsumenten.
              Eftersom flera av de övriga EU-länderna också har problem med
              tilltagande alkoholskador, inte minst bland unga, är det inte
              uteslutet att det kan vara en framkomlig väg.
            </seg>
            <seg n="136232de">
              Införandet av införselkvoter måste kombineras med en utökad gränskontroll.
              Från och med den 25 mars 2001 har Sverige deltagit i det så kallade
              Schengensamarbetet. Dess huvudprincip är att alla människor som
              lagligt befinner sig i ett Schengenland kan fritt resa till ett
              annat utan att behöva genomgå personkontroll. Gränskontrollen
              gör numera skillnad på inre och yttre gräns. Med inre gräns menas
              medlemsländernas gemensamma landgränser, flygplatser och hamnar
              med förbindelse till och från medlemsländerna. Med yttre gräns
              menas medlemsländernas övriga landgränser, flygplatser och hamnar.
              EU har fattat beslut om kompensatoriska åtgärder som gör det möjligt
              att bibehålla kontroller vid inre gräns i andra former än gränskontroll.
              Dessa kompensatoriska åtgärder kan utformas på olika sätt, bland
              annat i form av skydd vid yttre gräns och samarbete mellan ländernas
              tulladministrationer. Än så länge har regeringen inte avsatt resurser
              för att låta utveckla dessa kompensatoriska åtgärder.
            </seg>
            <seg n="08ee7a46">
              Kristdemokraterna hade som krav för ett svenskt inträde i Schengenavtalet
              att effektiva kompensatoriska åtgärder skulle vidtas.
            </seg>
            <seg n="639b5edc">
              En effektivare gränskontroll och möjlighet till stickprovskontroller
              kräver mer resurser till Tullverket. Kristdemokraterna anslog
              därför 20 miljoner kronor mer till tullen för 2004. När den skattebas
              som försäljning av alkohol innebär i större utsträckning behålls
              i landet, ges även möjlighet att utöka dessa resurser.
            </seg>
            <seg n="dc4167ea">
              Torsten Lindström
            </seg>
            <seg n="9029d3ae">
              Luciano Astudillo
            </seg>
            <seg n="dc4167ea">
              Torsten Lindström
            </seg>
          </u>
          <note n="71db3f30">
            KOM(2004)221
          </note>
          <note n="85e6061f">
            KOM(2003)723
          </note>
          <note n="5e8e2bd7">
            SEC(2004)456
          </note>
          <note n="766fe632">
            KOM(2004)316
          </note>
          <note n="b68d6f53">
            37 § Anmälan om inkomna uppteckningar från EU-nämndssammanträde
          </note>
          <note n="c60dd930">
            Tredje vice talmannen anmälde att uppteckningar från EU-nämndens
            sammanträden tisdagen den 18 och måndagen den 24 maj inkommit.
          </note>
          <note n="199f37fd">
            38 § Hänvisning av ärenden till utskott och beslut om förlängd
            motionstid
          </note>
          <note n="045c458d">
            Föredrogs och hänvisades
          </note>
          <note n="90876d81">
            Kammaren biföll talmannens förslag att motionstiden för ovanstående
            ärenden skulle förlängas till onsdagen den 23 juni.
          </note>
          <note n="5eec0f24">
            39 § Bordläggning
          </note>
          <note n="89c093de">
            Anmäldes och bordlades
          </note>
          <note n="ca0ff07a">
            Motionen väcktes med åberopande av 3 kap. 13 § riksdagsordningen
            om rätt att väcka motion med anledning av händelse av större vikt.
          </note>
          <note n="f07601bb">
            Frågan om hänvisning av motionen till utskott skulle behandlas
            vid sammanträdet tisdagen den 15 juni.
          </note>
          <note n="bd0d5eb4">
            Motionen hade följande lydelse:
          </note>
          <note n="a6e173bc">
            Enligt Riksdagsordningen 3 kap. 13 § kan motion väckas även då
            allmän motionstid ej råder med anledning av händelse av större
            vikt. Grunden för motionsrätt i denna fråga är, enligt vår uppfattning,
            fyra sammanfallande händelser som nyligen inträffat:
          </note>
          <note n="d3ee4bf4">
            Göran Hägglund (kd)Maria Larsson (kd)
          </note>
          <note n="4f2050b4">
            Stefan Attefall (kd)Mats Odell (kd)
          </note>
          <note n="043b2496">
            Chatrine Pålsson (kd)Ragnwi Marcelind (kd)
          </note>
          <note n="36047da6">
            Inger Davidson (kd)Johnny Gylling (kd)
          </note>
          <note n="8778dbdc">
            Helena Höij (kd)Ulrik Lindgren (kd)
          </note>
          <note n="89c093de">
            Anmäldes och bordlades
          </note>
          <note n="4f982f2b">
            40 § Anmälan om frågor för skriftliga svar
          </note>
          <note n="a25fc3f5">
            Anmäldes att följande frågor för skriftliga svar framställts
          </note>
          <note n="509090f6">
            den 3 juni
          </note>
          <note n="b8a9673d">
            Cecilia Wigström
          </note>
          <note n="72b49f95">
            Cecilia Magnusson
          </note>
          <note n="c27cc900">
            Gudrun Schyman
          </note>
          <note n="0af1ec91">
            Berit Jóhannesson
          </note>
          <note n="e190a5a9">
            den 4 juni
          </note>
          <note n="72b49f95">
            Cecilia Magnusson
          </note>
          <note n="1a9847f2">
            Lena Adelsohn Liljeroth
          </note>
          <note n="d1ad2279">
            Marietta de Pourbaix-Lundin
          </note>
          <note n="af16ee69">
            Johan Linander
          </note>
          <note n="b95c507a">
            Helena Bargholtz
          </note>
          <note n="4082931e">
            Nina Lundström
          </note>
          <note n="dc171284">
            Maria Larsson
          </note>
          <note n="c2e5587d">
            Tomas Eneroth
          </note>
          <note n="166d85b7">
            Carina Adolfsson Elgestam
          </note>
          <note n="24d5f577">
            Lars Wegendal
          </note>
          <note n="8354ecaf">
            Yvonne Ångström
          </note>
          <note n="1237d318">
            den 9 juni
          </note>
          <note n="5dc1cd5d">
            Anita Brodén
          </note>
          <note n="b938aef7">
            Public service
          </note>
          <note n="5dc1cd5d">
            Anita Brodén
          </note>
          <note n="b938aef7">
            Public service
          </note>
          <note n="ce08f884">
            Mats Einarsson
          </note>
          <note n="6582e842">
            Liselott Hagberg
          </note>
          <note n="63390dbe">
            Owe Hellberg
          </note>
          <note n="d40ed2a2">
            Sten Tolgfors
          </note>
          <note n="b667b412">
            Christer Nylander
          </note>
          <note n="7d5d728c">
            Billy Gustafsson
          </note>
          <note n="7c709ee2">
            Hans Backman
          </note>
          <note n="74e2038e">
            Lars Leijonborg
          </note>
          <note n="b8a9673d">
            Cecilia Wigström
          </note>
          <note n="b8a9673d">
            Cecilia Wigström
          </note>
          <note n="bb59c1b6">
            Kent Härstedt
          </note>
          <note n="7d5d728c">
            Billy Gustafsson
          </note>
          <note n="39f81cc7">
            den 10 juni
          </note>
          <note n="81f8de77">
            Tina Acketoft
          </note>
          <note n="fdab3061">
            Lars-Ivar Ericson
          </note>
          <note n="ec881ef9">
            den 11 juni
          </note>
          <note n="3f4c3da5">
            Mariam Osman Sherifay
          </note>
          <note n="3f4c3da5">
            Mariam Osman Sherifay
          </note>
          <note n="e490f2b7">
            Ragnwi Marcelind
          </note>
          <note n="9b1b64c6">
            Joe Frans
          </note>
          <note n="b872428e">
            den 14 juni
          </note>
          <note n="9b1b64c6">
            Joe Frans
          </note>
          <note n="85f7cb3b">
            Frågorna 2003/04:13001335 redovisas i bilaga som fogats till
            riksdagens snabbprotokoll tisdagen den 15 juni.
          </note>
          <note n="e4ea74a1">
            Fråga 2003/04:1336 redovisas i bilaga som fogats till riksdagens
            snabbprotokoll tisdagen den 14 september.
          </note>
          <note n="db76b043">
            41 § Anmälan om skriftliga svar på frågor
          </note>
          <note n="5bdb1a57">
            Anmäldes att skriftliga svar på följande frågor inkommit
          </note>
          <note n="2c02a9c0">
            den 2 juni
          </note>
          <note n="81f8de77">
            Tina Acketoft
          </note>
          <note n="9b1b64c6">
            Joe Frans
          </note>
          <note n="7d5d728c">
            Billy Gustafsson
          </note>
          <note n="509090f6">
            den 3 juni
          </note>
          <note n="6032102b">
            Birgitta Ohlsson
          </note>
          <note n="e16c93f2">
            Sermin Özürküt
          </note>
          <note n="b696ee8b">
            Gustav Fridolin
          </note>
          <note n="b696ee8b">
            Gustav Fridolin
          </note>
          <note n="e190a5a9">
            den 4 juni
          </note>
          <note n="f7854be9">
            Jan Andersson
          </note>
          <note n="3f4c3da5">
            Mariam Osman Sherifay
          </note>
          <note n="b696ee8b">
            Gustav Fridolin
          </note>
          <note n="342c8d98">
            Jörgen Johansson
          </note>
          <note n="d05f5bcb">
            Annica Jonsson
          </note>
          <note n="6bb1dda7">
            den 7 juni
          </note>
          <note n="e573a5a8">
            Magdalena Andersson
          </note>
          <note n="6d21534e">
            Karin Granbom
          </note>
          <note n="0c92ae51">
            Kent Olsson
          </note>
          <note n="63f55f0c">
            Ulla Hoffmann
          </note>
          <note n="77cda715">
            Tobias Billström
          </note>
          <note n="3974467c">
            Yvonne Ruwaida
          </note>
          <note n="3974467c">
            Yvonne Ruwaida
          </note>
          <note n="1237d318">
            den 9 juni
          </note>
          <note n="d05f5bcb">
            Annica Jonsson
          </note>
          <note n="ad25edf9">
            Jan Ertsborn
          </note>
          <note n="bb59c1b6">
            Kent Härstedt
          </note>
          <note n="5a1087f6">
            Chatrine Pålsson
          </note>
          <note n="342c8d98">
            Jörgen Johansson
          </note>
          <note n="342c8d98">
            Jörgen Johansson
          </note>
          <note n="7c349475">
            Marie Wahlgren
          </note>
          <note n="df94a107">
            Sverker Thorén
          </note>
          <note n="8cf9fd5c">
            Anna Grönlund Krantz
          </note>
          <note n="8cf9fd5c">
            Anna Grönlund Krantz
          </note>
          <note n="b8a9673d">
            Cecilia Wigström
          </note>
          <note n="6032102b">
            Birgitta Ohlsson
          </note>
          <note n="df94a107">
            Sverker Thorén
          </note>
          <note n="6cf7b7a3">
            Martin Andreasson
          </note>
          <note n="80ff2e86">
            Karin Pilsäter
          </note>
          <note n="9a1ecce2">
            Ulf Nilsson
          </note>
          <note n="b8a9673d">
            Cecilia Wigström
          </note>
          <note n="c27cc900">
            Gudrun Schyman
          </note>
          <note n="1a9847f2">
            Lena Adelsohn Liljeroth
          </note>
          <note n="d1ad2279">
            Marietta de Pourbaix-Lundin
          </note>
          <note n="b95c507a">
            Helena Bargholtz
          </note>
          <note n="4082931e">
            Nina Lundström
          </note>
          <note n="dc171284">
            Maria Larsson
          </note>
          <note n="c2e5587d">
            Tomas Eneroth
          </note>
          <note n="166d85b7">
            Carina Adolfsson Elgestam
          </note>
          <note n="24d5f577">
            Lars Wegendal
          </note>
          <note n="8354ecaf">
            Yvonne Ångström
          </note>
          <note n="39f81cc7">
            den 10 juni
          </note>
          <note n="3cbcee05">
            Erik Ullenhag
          </note>
          <note n="342c8d98">
            Jörgen Johansson
          </note>
          <note n="480369e8">
            Johan Pehrson
          </note>
          <note n="81f8de77">
            Tina Acketoft
          </note>
          <note n="b9541747">
            Ulf Sjösten
          </note>
          <note n="d509e36f">
            Patrik Norinder
          </note>
          <note n="11c2080f">
            Bo Könberg
          </note>
          <note n="72b49f95">
            Cecilia Magnusson
          </note>
          <note n="72b49f95">
            Cecilia Magnusson
          </note>
          <note n="af16ee69">
            Johan Linander
          </note>
          <note n="ec881ef9">
            den 11 juni
          </note>
          <note n="e16c93f2">
            Sermin Özürküt
          </note>
          <note n="e16c93f2">
            Sermin Özürküt
          </note>
          <note n="9c124895">
            Alice Åström
          </note>
          <note n="0af1ec91">
            Berit Jóhannesson
          </note>
          <note n="21c68192">
            Svar inkomna den 11 juni redovisas i bilaga som fogats till riksdagens
            snabbprotokoll tisdagen den 14 september.
          </note>
          <note n="9a86d742">
            Övriga svar redovisas i bilaga som fogats till riksdagens snabbprotokoll
            tisdagen den 15 juni.
          </note>
          <note n="c08dbdab">
            42 § Kammaren åtskildes kl. 20.15.
          </note>
          <note n="b81b4444">
            Förhandlingarna leddes
          </note>
          <note n="6d540952">
            /Monica Gustafson
          </note>
        </div>
      </body>
    </text>
  </TEI>
</teiCorpus>
