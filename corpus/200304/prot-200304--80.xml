<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--80</head>
          <docDate when="2003-03-10">2003-03-10</docDate>
        </div>
      </front>
      <body>
        <div>
          <note n="27f6d6c9">
            ﻿
          </note>
          <note n="6c417c90">
            Riksdagens protokoll
          </note>
          <note n="6b9e2934">
            2003/04:80
          </note>
          <note type="date" n="3374ca23">
            Onsdagen den 10 mars
          </note>
          <note n="a6ef7542">
            Kl. 09:00 - 16:38
          </note>
          <note n="e2b90a95">
            1 § Justering av protokoll
          </note>
          <note n="32482c9f">
            Justerades protokollet för den 4 mars.
          </note>
          <note n="57c46b96">
            2 § Meddelande om statsministerns frågestund
          </note>
          <note n="c5a45396">
            Ett meddelande om statsministerns frågestund torsdagen den 18
            mars kl. 14.00 hade delats ut till kammarens ledamöter.
          </note>
          <note n="1450a856">
            3 § Hänvisning av ärenden till utskott
          </note>
          <note n="28c566ba">
            Föredrogs och hänvisades
          </note>
          <note n="3851c484">
            4 § Beslut om ärenden som slutdebatterats den 4 mars
          </note>
          <note n="04a342e6">
            Punkt 3
          </note>
          <note n="faa44ff0">
            Punkt 5
          </note>
          <note n="1c97c8dd">
            Punkt 6
          </note>
          <note n="4ba5f8f5">
            Punkt 11
          </note>
          <note n="f09fd76b">
            Punkt 12
          </note>
          <note n="dca17dd2">
            Punkt 20
          </note>
          <note n="f4008d12">
            Övriga punkter
          </note>
          <note n="d4ae911d">
            Punkt 1
          </note>
          <note n="6d42f6d4">
            Punkt 7
          </note>
          <note n="9c2462b4">
            Punkt 28
          </note>
          <note n="f4008d12">
            Övriga punkter
          </note>
          <note n="85ee9162">
            Punkt 2
          </note>
          <note n="7938d700">
            Punkt 4
          </note>
          <note n="f4008d12">
            Övriga punkter
          </note>
          <note n="d4ae911d">
            Punkt 1
          </note>
          <note n="85ee9162">
            Punkt 2
          </note>
          <note n="6d42f6d4">
            Punkt 7
          </note>
          <note n="4ba5f8f5">
            Punkt 11
          </note>
          <note n="f4008d12">
            Övriga punkter
          </note>
          <note n="eac46798">
            5 § Vissa frågor om regional utvecklingspolitik
          </note>
          <note type="speaker" n="486b599f">
            Anf. 1 ULLA LÖFGREN (m):
          </note>
          <u who="ulla_lofgren_239129" xml:id="i-a2a71abe151dc877-0" n="2da4ef4b">
            <seg n="ee66d0e8">
              Herr talman! Vi har sagt det förut men det tål att upprepas:
              Inga åtgärder inom den regionalpolitiska utvecklingspolitiken
              kan kompensera ett bristfälligt näringsklimat. Det gäller både
              det nationella näringsklimatet och det lokala.
            </seg>
            <seg n="7747ab3d">
              När det gäller det lokala näringsklimatet har kommunerna ett
              stort ansvar att se till att inte kommunen själv tar i anspråk
              delar av eller hela den marknad som bättre sköts av privata aktörer.
            </seg>
            <seg n="892eb014">
              Vad gäller det nationella näringsklimatet är det viktigt att
              lagar och regler tar hänsyn till att 99,2 % av Sveriges företag
              räknas till småföretagen. Till dessa kommer drygt 158 000 jordbruksföretag,
              även de småföretagare.
            </seg>
            <seg n="7b68d485">
              Soloföretagen, det vill säga företag som saknar anställda, utgör
              69,5 % av företagen. Cirka hälften av de företagen är mindre aktiva
              i den bemärkelsen att företagaren lägger ned mindre än en halvtidstjänst
              i företaget. Jag har inte hittat några siffror på hur det ser
              ut i glesbygden, men en inte alltför djärv gissning säger att
              antalet singelföretagare är proportionellt högre i glesbygd än
              i tätort. Andelen småföretag är det definitivt. I Bjurholm, Sveriges
              minsta kommun, har exempelvis 100 % av företagen färre än 20 anställda.
            </seg>
            <seg n="4e9c73e1">
              Det är med detta förhållande som bakgrund, att nästan 100 % av
              företagen är småföretag, som näringspolitiken borde utformas.
              Socialdemokraterna har av tradition utformat näringspolitiken
              för de resterande 0,8 procenten av företagen. Inte märkligt då
              att det har blivit så fel eller uppfattas så fel av småföretagen
              och att man känner att attityden mot småföretag inte är god.
            </seg>
            <seg n="73edcd76">
              Herr talman! En Demoskopundersökning från förra året visar exempelvis
              att småföretagarna känner sig maktlösa inför myndigheterna. Åtta
              av tio småföretagare ansåg att små företag behandlas sämre än
              stora företag av myndigheterna.
            </seg>
            <seg n="962eb3ff">
              Det må vara rätt eller fel; resultaten från undersökningen visar
              på ett långsiktigt problem för tillväxtklimatet. De visar att
              regler kan se likadana ut i lagboken, men i praktiken är det de
              enskilda tjänstemännen som härskar över hur de ska tillämpas.
              Byråkraterna är de dolda makthavarna, och de har fått ett gigantiskt
              inflytande över hur det svenska näringslivet mår. Detta märks
              inte minst i hur lagar tillämpas på olika håll i landet.
            </seg>
            <seg n="3daa6c69">
              Miljöbalken är ett exempel på en lag där tillämpningen på grund
              av enskilda tjänstemäns tolkning kan skada näringslivet i en hel
              region. Vi kan också se regionala skillnader i exempelvis nedläggningstakten
              för jordbruksföretag.
            </seg>
            <seg n="c9e95fcd">
              En viktig lösning är att förenkla de regler som finns så att
              de blir tydliga och förutsägbara. Ingen ska kunna tvivla på att
              tjänstemännen följer lagstiftarens intentioner. Ingen ska kunna
              tvivla på att konkurrenten i grannkommunen eller grannlänet inte
              får ett annat besked än man själv.
            </seg>
            <seg n="dd99720c">
              Herr talman! Den nya förmånsrättslagen som trädde i kraft den
              1 januari i år är ytterligare ett hot mot regional utveckling.
              I samband med att förmånsrättslagen ändrades gjordes inga förändringar
              i banklagen, vilket innebar att befintliga krediter skulle sakna
              fullgod täckning efter 2004. Förändringen innebar i praktiken
              att kreditgivarna redan före lagens ikraftträdande började agera
              för att motverka den förändrade lagstiftningens effekter.
            </seg>
            <seg n="a33c8c0e">
              Differensen i kraften på kreditmässiga säkerheter uppgår enbart
              i Västerbottens län till ca 1 ½ miljard kronor. Resultatet är
              att affärsfastigheter i glesbygd närmast betraktas som värdelösa
              i bankernas ögon.
            </seg>
            <seg n="39924dc8">
              Grand Arctic Hotel i Överkalix kostade 65 miljoner kronor när
              det byggdes 1990. Hotellet, som anses vara ett av Norrlands finaste,
              värderas nu till 0 kr av Handelsbanken. Var och en kan inse att
              det innebär problem för företagen, för orten och för utvecklingen
              inom det området.
            </seg>
            <seg n="0f357a06">
              Även välmående företag som går så bra att de behöver expandera
              sin verksamhet får problem. Kraven på ökad säkerhet för redan
              befintliga lån, alternativt krav på återbetalning av lån, ger
              inget utrymme för att erhålla lån till nya investeringar. Affärsfastigheter
              i glesbygd värderades redan innan förmånsrättslagen förändrades
              mycket lågt. Nu har bankerna inlett en process där de går igenom
              företagssäkerheterna, och de gör samma operation som med fallet
              Grand Arctic Hotel, det vill säga att värdera fastigheterna till
              noll eller nästan noll. Därmed krävs nya säkerheter. Eftersom
              bostadsfastigheter är lågt värderade i glesbygd återstår för många
              företagare inte annat än nedläggning eller konkurs. De som ändå
              överlever blir oftast hänvisade till leasing och factoring, som
              är ett dyrare alternativ.
            </seg>
            <seg n="9c455284">
              Herr talman! Kapitalförsörjningen är av central betydelse för
              den regionala utvecklingspolitiken liksom för näringspolitiken
              i stort. Trots att problemen varit uppenbara i flera år har regeringen
              inte vidtagit några åtgärder. Snarare har problemen förvärrats,
              som jag pekade på när det gäller konsekvenserna av den nya förmånsrättslagen.
            </seg>
            <seg n="0391208e">
              Herr talman! Det finns alltför många politiska beslut som utgår
              från att Sverige, ja, hela Europa, ser ut på samma sätt som i
              Mälardals- eller Brysselområdet. Framtidens politik måste utgå
              från de olika regionernas egna förutsättningar. Det är i det sammanhanget
              också viktigt att understryka att beslut bör fattas på rätt nivå.
              Med rätt nivå menar jag så låg nivå som möjligt. En nationell
              lagstiftning som definitivt inte utgår från olika regionala förutsättningar
              är strandskyddslagen. Den bör snarast ändras för att underlätta
              utvecklingen för landsbygden.
            </seg>
            <seg n="d98cfb92">
              Herr talman! Jag vill säga några ord om de regionala tillväxtprogrammen.
              Även där tycker vi att det är viktigt att de förankras så långt
              ned som möjligt, det vill säga på lokal nivå. Där så är möjligt
              ska man på lokal nivå få ett inflytande över själva förvaltningen.
              I Ammarnäs i Västerbotten har man från lokal nivå tagit initiativ
              till lokal förvaltning. 65 % av ytan inom Sorsele kommun är naturreservat.
              Därmed utövar länsstyrelsen förvaltningen. Men från ortsborna,
              företag och kommun har man tagit initiativ för att få lokal förvaltning.
              Det är ett bra sätt för att få tillväxt även i glesbygden, det
              vill säga föra ned makten så långt som möjligt till folket.
            </seg>
          </u>
          <note n="df694400">
            Herr talman! Därmed vill jag också yrka bifall till reservation
            nr 2.
          </note>
          <note type="speaker" n="7bf1d6eb">
            Anf. 2 YVONNE ÅNGSTRÖM (fp):
          </note>
          <u who="yvonne_angstrom_7151f5" xml:id="i-59e43094388882e8-0" n="cc686387" next="i-7eba29d9c72cc8a1-0">
            <seg n="14e22703">
              Herr talman! Betänkandet innehåller de facto inte särskilt många
              nyheter, och jag tänkte därför försöka spara på kammarens tid
              och inte använda mina åtta minuter.
            </seg>
            <seg n="b0b5ca83">
              Rubriken är Regional utveckling. Dessvärre tycker jag att det
              på många ställen i Sverige i stället är fråga om regional avveckling.
              Ett exempel är att Rikstrafiken för vår del av Sverige, det inre
              Lappland, har bestämt att man ska upphandla mindre trafik än nu.
              Det är katastrof för bland annat turistföretagen. Ett annat dåligt
              beslut, som tyder på att man vill avveckla stora delar av Sverige,
              var när regeringen bestämde att man skulle lägga den nya EU-myndigheten
              i Helsingfors och inte i Umeå, som visserligen inte är glesbygd
              men som har en otroligt stor betydelse för det omgivande landet.
              Jag beklagar att det här sker.
            </seg>
            <seg n="9f536bfb">
              Reservation 2 handlar om de regionala tillväxtprogrammen. De
              är väl bra på många sätt. När vi för några år sedan behandlade
              denna fråga i vårt parti tittade vi mycket på det franska systemet
              där man skickar med pengar. Enligt min och Folkpartiets mening
              vore det bättre att ha en ordentlig finansiering om det nu ska
              vara den typen av verksamhet. Som jag kan bedöma det hela i mitt
              eget län är det många som är med, kommuner, landsting och företagsorganisationer,
              men de små företagarna har inte tid att vara med vid partnerskapsmöten
              och annat. Det betyder också att de får en liten del av de medel
              som finns. Det finns mycket att göra.
            </seg>
            <seg n="9b0fd19f">
              Kapitalförsörjningen är, som både Ulla har nämnt och reservationen
              säger, ett stort problem. Redan när vi jobbade i regionalpolitiska
              utredningen för tre och ett halvt år sedan sade vi att detta måste
              ses över. Dessvärre har detta skjutits framåt. Det utreds och
              det tittas: Man tittar på frågan. Det hjälper inte särskilt mycket.
              Lyckligtvis finns det på en del ställen i landet kreditgarantiföreningar
              som har kommit till på initiativ av Företagarna, Almi och andra.
              I vårt län har man fått ihop över 800 personer som har lagt 5
              000 kr vardera. Det blir 4 miljoner, vilket är mycket. Men det
              behövs bättre statliga kreditgarantier, och jag hoppas att utredningen
              ska gå fort.
            </seg>
            <seg n="150e2fb0">
              Jag yrkar bifall till reservation nr 3. Jag står bakom andra
              reservationer där vi finns med, men jag ska inte yrka bifall till
              dem. Jag tycker inte att vi behöver votera om allt.
            </seg>
            <seg n="4d620b74">
              I reservation 5, där också samtliga borgerliga partier finns
              med, trycker vi på det ganska självklara att tillväxten i Sverige
              är beroende av vad som sker i regionerna, inte av det som bestäms
              i Helsingfors, i Riksdagshuset och i Rosenbad. Det är viktigt
              att lokala och regionala organ får vara med och fatta beslut.
              Det har också Ulla berört, och jag behöver inte gå in på det speciellt
              mycket. Det här är något som vi i vårt nu några år gamla folkpartiprogram
              Bo där du vill har tryckt mycket på. Det är viktigt med en fungerande
              helhet, en fungerande infrastruktur och så vidare, men det är
              viktigt att flytta ned besluten om sådana frågor som inte måste
              beslutas i Helsingfors till det lokala och regionala planet. Där
              hoppas jag att det blir en bra utveckling.
            </seg>
            <seg n="5299ecb7">
              Sist är det frågan om lokalisering av statliga myndigheter. Vi
              har en särskild motivreservation från Moderaterna och Folkpartiet.
              Vi är inte nöjda med det som sker nu. Den EU-myndighet jag nämnde
              är visserligen inte statlig verksamhet men det är offentlig verksamhet.
              Det är bedrövligt att regeringen inte orkar se längre än till
              Helsingforss tullar.
            </seg>
            <seg n="c838e3f6">
              I övrigt kan jag trycka på vad gäller statlig verksamhet att
              tingsrätter, skattemyndighet, polis och annat måste få finnas
              kvar inom rimliga avstånd från där människor bor. Det är inte
              särskilt bra på vissa ställen, och många hot finns.
            </seg>
            <seg n="92d5cb55">
              Jag nöjer mig med detta, herr talman. Jag yrkar bifall till reservationen
              3, och i övrigt står jag bakom våra reservationer.
            </seg>
          </u>
          <note n="5aef3dbe">
            Anf. 3 LARS LINDÉN (kd):
          </note>
          <u who="yvonne_angstrom_7151f5" xml:id="i-7eba29d9c72cc8a1-0" n="cc686387" prev="i-59e43094388882e8-0">
            <seg n="21f749da">
              Herr talman! Jag vill börja med att yrka bifall till reservation
              2.
            </seg>
            <seg n="3f380389">
              Vi debatterar nu återigen regional utvecklingspolitik. Jag säger
              som Yvonne Ångström att Socialdemokraternas politik snarare leder
              till avveckling än regional utveckling av landsbygd och glesbygd.
            </seg>
            <seg n="1e2dead8">
              Så länge Sverige har betydligt färre människor som anser det
              mödan värt att starta företag, så länge Sverige har betydligt
              färre företag som anser det mödan värt att låta sina företag växa
              allt jämfört med de flesta övriga OECD-länder så länge kommer
              vi att ha problem att få konungariket Sverige att utvecklas på
              ett sunt och bra sätt. Så länge kommer vi att sakna en tillräcklig
              tillväxt i landet. Utan tillväxt kommer vi att ha problem med
              en regional positiv utveckling i landsbygd och glesbygd. Har patienten
              uppenbarligen fått fel medicin och blir sämre och sämre av behandlingen
              inser all klok personal att man måste sätta in nya åtgärder, nya
              metoder. Men regeringen och dess stödpartier verkar tro att fel
              medicin kan kompenseras genom att öka dosen. Det är sällan det
              lyckas. Man fortsätter att dutta ut bidrag efter bidrag med liten
              träffsäkerhet och inte sällan med konkurrenssnedvridande biverkningar.
            </seg>
            <seg n="b1c6a874">
              Socialdemokraterna uttalar i detta betänkande att den arsenal
              av stödformer som i dag finns inom regionalpolitiken måste finnas
              kvar. Man påstår att enbart generella åtgärder inte räcker. The
              same procedure as last year. The same procedure as every year.
              Trots att vi år efter år kan konstatera att regionalpolitiken
              ger dåligt utbyte fortsätter man i samma spår.
            </seg>
            <seg n="d079718b">
              Envis blir aldrig vis så lyder ett gammalt ordspråk. Men det
              är nog inte bara envishet. Det är oförmågan att till fullo förstå.
              Det handlar om att förstå de tusentals entreprenörerna i varje
              län ute i landet, förstå att det är den generella näringslivspolitiken
              i Sverige som skapar de flesta av våra problem.
            </seg>
            <seg n="47a2447c">
              Det är så illa i Sverige i dag att när Dagens Industri i måndags
              skrev om investeringsviljan bland småföretagare betecknade man
              det som positiva signaler när 31 % av småföretagen tror att man
              kommer att öka investeringarna i år jämfört med 2003, trots att
              mer än dubbelt så många, 63 %, tror på minskade eller oförändrade
              investeringar.
            </seg>
            <seg n="f3ab22d7">
              Det räcker faktiskt bara att se vad som har hänt de senaste dagarna.
              Då får man exempel på exempel på att Sverige och dess regering
              håller på att gräva sin egen grav.
            </seg>
            <seg n="858b08b6">
              Nu när Socialdemokraterna har fått stora EU-utvidgningsfrossan
              vill man också se över F-skattsedeln och eventuellt försvåra för
              entreprenörer att få F-skattsedel åtminstone för entreprenörer
              från andra länder.
            </seg>
            <seg n="87302f7d">
              Det här är företagarnas körkort, som eventuellt ska bli svårare
              att få och behålla i framtiden. Utan det dokumentet kan man inte
              göra affärer. Men när nu Socialdemokraterna vill försvåra för
              våra nya EU-bröder i öst att fullt ut, från den 1 maj, vara EU-medborgare,
              genom att fega och införa övergångsregler, räknar man med att
              fler kommer att försöka söka jobb i Sverige som egna företagare.
              Man är alltså beredd att försvåra för 650 000 svenska F-skattsedelsinnehavare
              för att göra det mindre attraktivt för ett fåtal utländska företagare.
              Man är redo att försämra företagsklimatet än mer i landet. Det
              är för mig obegripligt och korkat, helt enkelt.
            </seg>
            <seg n="eaa7b674">
              Det finns i dag 1 000 utländska företagare med F-skattsedel i
              Sverige, jämfört med 650 000 svenskar. Tala om att skjuta mygg
              med kanoner!
            </seg>
            <seg n="ae925ca7">
              De som vill hit och arbeta i Sverige från de tio nya EU-länderna
              är enligt undersökningar i huvudsak unga, ogifta och högutbildade.
              Det är obegripligt att regeringen vill försvåra för dessa människor.
              Det här sker i tider när vi redan i många branscher har stor brist
              på arbetskraft.
            </seg>
            <seg n="d49a4041">
              I ett land som behöver få fler att komma i arbete och betala
              skatt vill regeringen bygga hinder för arbetskraftsinvandring.
              Det är för mig obegripligt. Det ska bli intressant att se hur
              många plakat med texten Solidaritet, Broderskap och Jämlikhet
              som kommer att finnas i Socialdemokraternas förstamajtåg i år.
            </seg>
            <seg n="49abfac2">
              Om vi ska få tillväxt och regional balans i landet genom den
              framgångsrika forskning som bedrivs på många håll i Sverige behövs
              det nya företagare. De företagarna kliver fram på arenan först
              den dag de upplever att de bor i ett Sverige med ett positivt
              företagsklimat, där det är mödan värt att starta och driva företag.
              Den dag man ser detta Sverige växa fram kommer svensk regionalpolitik
              i stort sett att kunna avvecklas.
            </seg>
            <seg n="bb44f111">
              I dagsläget ser det ut som om vi behöver byta regering för att
              kunna få se den här förändringen. Det räcker inte att som s, v
              och mp prata om tillväxt. Man måste också genomföra den.
            </seg>
            <seg n="86e11f6e">
              Att nu Socialdemokraterna, trots det jag nu kritiserat, vill
              fortsätta i stort sett i samma hjulspår med sin regionala utvecklingspolitik
              kunde man ha förstått om man i backspegeln hade kunnat se att
              det hade varit lyckat. Men det vi ser är rader av år med en halva-landet-ska-dö-politik.
              Ja, tyvärr är det så illa att man snart kan säga att det är en
              hela-landet-ska-dö-politik.
            </seg>
            <seg n="9517d91c">
              Herr talman! Kreditgarantiföreningar börjar växa fram i Sverige.
              De kommer att få en allt viktigare roll att spela för lands- och
              glesbygden. Även om s inte bifaller de fyra borgerliga partiernas
              yrkande på den här punkten uttalar man ändå en positiv inställning
              till företeelsen. Det är trevligt, men som vanligt är tydligen
              vackra ord viktigare än handling.
            </seg>
            <seg n="1d0cd683">
              Förutom kreditgarantiföreningarnas stora betydelse i fråga om
              att möjliggöra för företagare i glesbygd att få krediter vill
              jag påpeka en annan väl så viktig aspekt på de här föreningarnas
              betydelse.
            </seg>
            <seg n="c48bbc15">
              De här föreningarna blir oftast ett lokalt nätverk som inte bara
              hjälper företagarna att få krediter, utan de blir en form av bollplank
              eller informell styrelse för den lille företagaren där han kan
              få råd och uppmuntran i sin verksamhet. Som företagare är man
              oftast väldigt ensam. Det är min personliga erfarenhet som företagare
              i 25 år.
            </seg>
            <seg n="6a634b98">
              En klapp på axeln, ett gott råd från en dylik förening, kan vara
              det som avgör om företagaren ska våga bygga ut eller våga anställa
              fler. De här föreningarna borde vi kanske titta mer på, och vi
              borde fundera på om vi inte ska sätta mer kraft bakom detta så
              att fler växer fram.
            </seg>
            <seg n="be7a297f">
              Herr talman! Tillväxt och regional utveckling skapas inte genom
              att statsministern 1015 gånger i regeringsförklaringen förklarar
              hur viktig tillväxten är om talet inte följs upp av konkreta handlingar.
              De handlingarna lyser tyvärr med sin frånvaro. Så länge tillväxtklimatet,
              företagsklimatet, i Sverige är arktiskt hjälper det inte att regeringen
              springer runt med tusen vattenkannor och försöker att få hela
              landet att växa. De goda intentionerna fryser till is i det här
              klimatet.
            </seg>
            <seg n="2fdd08df">
              Det är möjligt att Socialdemokraterna med Runeberg en dag kommer
              att få utropa: Jag såg en här som frös och svalt och segrade tillika.
            </seg>
            <seg n="ab577710">
              Men det fälttåget har redan orsakat oss alltför stora förluster.
              Risken är tyvärr att vi slutligen förlorar hela landet.
            </seg>
            <seg n="f33b4069">
              Vi kristdemokrater längtar efter solen och värmen och ett nytt
              klimat. Vi vill göra allt för att få uppleva det här. Vi längtar
              efter att få skapa det företagsklimat som kan ge ett blomstrande
              näringsliv, ett klimat som får isen att smälta och ger hela Sverige
              förutsättningar att utvecklas.
            </seg>
            <seg n="630a268c">
              Måste vi vänta till 2006 innan de här förändringarna ska kunna
              ske? I dag är det många svenskar som ställer sig den frågan.
            </seg>
            <seg n="9a5cf62e">
              Vänsterpartiet ser det som en självklarhet att alla människor
              ska kunna välja var de vill leva och bo och arbeta. Det gäller
              såväl unga barnfamiljer och ensamstående som invandrade och äldre.
              Hela landet ska vara tillgängligt för alla.
            </seg>
            <seg n="cca2a8e1">
              Arbetsmarknadspolitiken, full sysselsättning, har tillsammans
              med tillgång till vård, skola och omsorg högsta prioritet för
              Vänsterpartiet. Sysselsättningsmålen ska uppnås. Vi vill bryta
              ned sysselsättningsmålen till regional nivå för att kunna styra
              resurser dit de bäst behövs, och vi har i alla budgetförhandlingar
              slagits för satsningar som stärker kommunernas ekonomi.
            </seg>
            <seg n="7a3fc3b9">
              Staten ska självklart ha ett övergripande ansvar vad gäller rättvis
              regional fördelning. Samtidigt är det grundläggande att de reella
              besluten som tas involverar de människor som berörs. Vi behöver
              väl fungerande arbetsmarknadsregioner, kommunikationer, arbete
              och näringsliv.
            </seg>
            <seg n="dba04aae">
              Kvinnor och män måste ges samma förutsättning att delta i det
              lokala och regionala utvecklingsarbetet. Annars har vi ett demokratiproblem.
              Tillväxtprogrammen kan vara den arbetsmetod som garanterar mångfald
              och uthållig tillväxt.
            </seg>
            <seg n="6777c120">
              De främsta hoten mot den regionala balansen och utvecklingen
              i de utsatta regionerna har under de senaste åren varit en negativ
              befolkningsutveckling, en ensidig näringsstruktur och en vikande
              sysselsättning. Särskilt oroande är det att nettoutflyttningen
              till en betydande del består av kvinnor och unga välutbildade
              människor, och den befolkning som stannar blir allt äldre.
            </seg>
            <seg n="1f700ea4">
              Detta betänkande kallas Vissa frågor om regional utvecklingspolitik
              , men jag vill slå fast följande:
            </seg>
            <seg n="ebfc56ff">
              Alla departement och statliga myndigheter har var för sig och
              tillsammans det övergripande ansvaret för att vi ska få en utveckling
              och uthållig tillväxt i hela landet.
            </seg>
            <seg n="7b4bd9ef">
              Det är viktigt med tillgång till välutbildad arbetskraft, god
              infrastruktur, goda utbildningsmöjligheter och bra koppling till
              forskning och en offensiv kulturpolitik. Men jämställdhetsperspektivet
              måste på ett mycket tydligare sätt genomsyra regionalpolitiken.
              Medel för en offensiv regionalpolitik måste fördelas rättvist
              mellan båda könen.
            </seg>
            <seg n="6480828a">
              I betänkandet betonas vikten av en god kapitalförsörjning. Många
              företag i landet står inför ett generationsskifte, och fler innovationer
              behöver skapa ny produktion för att en uthållig tillväxt ska bli
              verklighet. Ett stort problemområde är tillgången till kapital
              för att utvecklas. Särskilt oroande är tillgången till medel för
              såddfinansiering som kan stimulera företagens kapitalbehov i tidiga
              skeden. Dessa medel behöver finnas även på landsbygden.
            </seg>
            <seg n="328d4498">
              Men kreditgarantiföreningar på den regionala nivån ska hjälpa
              till med kapitalförsörjningen på orten. Det statliga stödet för
              att främja kreditgarantiföreningars uppbyggnad i landet är ett
              bra exempel på komplettering av marknaden.
            </seg>
            <seg n="0d9bcd06">
              ALMI Företagspartner är en väl etablerad låne- och rådgivningsorganisation
              som finns över hela landet. Man har nya regler som är anpassade
              till EU-krav och ska särskilt prioritera kvinnor och unga företagare.
            </seg>
            <seg n="3aac801b">
              Arbetet med att skapa bättre förutsättningar för en fungerande
              kapitalförsörjning måste utvecklas och bli mer träffsäkert för
              att underlätta generationsskiften och nyföretagande i hela landet.
            </seg>
            <seg n="868f5a3a">
              Vänsterpartiet återkommer i en motion med kravet på en återföring
              av vattenkraftsmedel, en återföring av en liten del av vattenkraftsvinsten
              hos kraftföretagen till de regioner som efter stora omstruktureringar
              av näringsliv och arbetsmarknad och ingrepp i naturen har producerat
              billig förnybar energi till hela Sverige.
            </seg>
            <seg n="8c4a6996">
              De resurser som skulle skapas för att exempelvis bilda en riskkapitalfond
              ska ligga under demokratisk kontroll vars ändamål är att vara
              ett komplement till lokala och regionala riskkapitalfonder.
            </seg>
            <seg n="50363386">
              I Norge har Stortinget i bred enighet slagit fast att vattenkraften
              är en nationell resurs. Denna grundsyn har lett till levande bygder
              och framtidstro i många fjällkommuner i Norge. Vänsterpartiet
              hävdar med starkt stöd från många kommuner och flera partier att
              regeringen bör komma med ett förslag till hur ett fungerande svenskt
              system ska kunna skapas.
            </seg>
            <seg n="91b15618">
              Vänsterpartiet delar regeringens uppfattning att en förändring
              och förstärkning av de så kallade bygdemedlen kan bidra till utveckling
              och nya jobb i de älvdalar som i dag har tillgång till dessa pengar.
              Och vi välkomnar den översyn som pågår. Men bygdemedel kan inte
              ersätta vårt krav på en utredning om hur medel från vattenkraften
              ska förstärka tillväxten i framför allt Norrlandsregionerna.
            </seg>
            <seg n="8e2324d8">
              Riksdagen har uttalat att omlokalisering av statlig verksamhet
              är ett viktigt inslag i strävandena att åstadkomma en balanserad
              regional utveckling i landet.
            </seg>
            <seg n="064457ee">
              Omlokalisering av statlig verksamhet är ett verktyg både för
              att främja en myndighets utveckling och för den regionala utvecklingen
              i Sverige. Statlig verksamhet i hela Sverige bidrar också till
              en högre sysselsättning och en bredare arbetsmarknad. Det är nödvändigt
              för att unga och kvinnor ska ha möjlighet att stanna kvar eller
              flytta till de regioner som de själva väljer.
            </seg>
            <seg n="84155e69">
              I såväl Norge som Finland finns antagna riktlinjer för lokalisering
              av statlig verksamhet. Sverige bör följa deras exempel och lägga
              fast en plan och en strategi för omlokalisering av statlig verksamhet.
            </seg>
            <seg n="57dc9bfb">
              Vänsterpartiet vill understryka att varje beslut om omlokalisering
              av befintlig verksamhet eller lokalisering av nya myndigheter
              bör föregås av noggranna överväganden. Lokalisering kan ske till
              orter eller regioner där statlig verksamhet läggs ned eller som
              i övrigt är mindre väl försörjda. I varje fall bör en annan lokaliseringsort
              än Helsingfors övervägas. En utgångspunkt ska dock vara att myndigheten
              även efter en sådan lokalisering ska kunna utföra sina arbetsuppgifter
              effektivt. Lokaliseringen ska också vara ett resultat av en långsiktig
              och noggrann planering och inte vara ett beslut som bara fattas
              lite ad hoc .
            </seg>
            <seg n="470db3fc">
              Den långa listan med motioner i detta betänkande visar klart
              på riksdagens engagemang och vilja att skapa arbete och utveckling
              i hela landet. Riksdag och regering bör ta detta till sig och
              bifalla reservation 7 med anledning av våra motioner.
            </seg>
            <seg n="44410871">
              De möjligheter som står till buds för att åstadkomma en bättre
              regional balans måste så långt som möjligt tas till vara.
            </seg>
            <seg n="00d6201a">
              Jag tror inte för ett ögonblick att Sverige håller på att frysa
              ihjäl. Jag tror inte att vi kommer att svälta ihjäl. Jag tror
              inte att vi kommer att få en försämrad välfärdsutveckling. Jag
              är helt övertygad om att hela Sverige kommer att leva i en högönsklig
              välmåga och att vi kommer att leva längre. Jag tror inte, som
              Kristdemokraterna, att vi kommer att bli en arktisk region, utan
              jag tror att vi kommer att bli en levande region.
            </seg>
          </u>
          <note n="045282e6">
            Anf. 4 GUNILLA WAHLÉN (v):
          </note>
          <note n="05adbb22">
            Herr talman! Jag vill inleda med att yrka bifall till reservation
            4 och reservation 7.
          </note>
          <note type="speaker" n="c42476f9">
            Anf. 5 HÅKAN LARSSON (c):
          </note>
          <u who="hakan_larsson_c0f261" xml:id="i-2426d62bf1809d4f-0" n="ea2a98c1">
            <seg n="6a49f48d">
              Herr talman! Jag vill börja med att yrka bifall till reservationerna
              3, 4 och 7. Självfallet står jag bakom också de övriga centerreservationerna,
              men för att vinna tid väljer jag att inte yrka bifall till dem.
            </seg>
            <seg n="19981cf3">
              De regionala spänningarna har ökat i Sverige under senare år.
              Det är en allvarlig utveckling som vi måste försöka bryta. Politiken
              måste bygga på en helhetssyn som ger alla delar av vårt land goda
              förutsättningar att utvecklas och växa.
            </seg>
            <seg n="c7936afd">
              Jag är övertygad om att en positiv regional utveckling i stor
              utsträckning handlar om att ändra attityd, att inse att vi som
              lever i Sverige är beroende av varandra och att storstad och landsbygd
              är beroende av varandra. Ingen del av landet är förtjänt av att
              Helsingfors överhettas eller att stora delar av landsbygden utarmas.
              Däremot tjänar såväl huvudstaden som landet i övrigt på en balanserad
              utveckling. För att klara detta behöver vi en genomtänkt landsbygdspolitik
              och också en storstadspolitik. Inte minst den gamla koloniala
              inställningen gentemot norra Sverige som en ensidigt råvaru- och
              arbetskraftslevererande region behöver förpassas till historien.
            </seg>
            <seg n="a3340d32">
              Jag tror att ett problem i detta sammanhang är den väldigt kraftiga
              mediekoncentrationen till huvudstadsområdet. Helsingforssperspektivet
              på Sverige dominerar hela opinionsbildningen. Och här finns också
              väldigt mycket att göra.
            </seg>
            <seg n="87c8bacd">
              Den första frågan som jag vill ta upp i dag är svårigheten att
              skaffa riskkapital i stora delar av landet. På landsbygden, särskilt
              i de glesare delarna av landet, är det i dag mycket svårt, för
              att inte säga närmast omöjligt, för entreprenörer som vill investera
              i sina företag att få låna pengar i bankerna. Förmånsrättslagstiftningen
              har, som sades här tidigare, skapat nya problem och försvårat
              situationen ytterligare. Att företag runtom i bygderna ska kunna
              investera och utvecklas är grunden för att den sociala och regionala
              klyvningen ska kunna överbryggas. Vi behöver över huvud taget
              en kraftfull satsning på ny- och småföretagande för att stärka
              bygderna runtom i landet.
            </seg>
            <seg n="007917dc">
              Staten har ett stort ansvar för kapitalförsörjningen. Därför
              är det hög tid att regeringen snarast presenterar det utlovade
              förslaget om hur ett system för statliga lånegarantier ska vara
              utformat.
            </seg>
            <seg n="5f2e6b8a">
              Jag är, som flera talare här tidigare har sagt, övertygad om
              att de kreditgarantiföreningar som för närvarande byggs upp kan
              bli en väldigt positiv injektion för att förbättra möjligheterna
              för företag att tillgodose sina behov av kapitalförsörjning. Därför
              finns det all anledning för staten att aktivt stödja uppbyggnaden
              av kreditgarantiföreningar och uppmuntra de eldsjälar som nu håller
              på med detta viktiga arbete. Här finns fortfarande mycket kvar
              att göra. Det svenska regelverket bör också förändras så att det
              blir lättare att använda strukturfondsmedel som riskkapital hos
              oss som det redan är i andra EU-länder. Det är inte minst viktigt
              för att stötta kreditgarantiföreningar.
            </seg>
            <seg n="501af155">
              Återförande av vattenkraftsmedel är en annan viktig åtgärd som
              kan medverka till att minska de regionala klyftorna i vårt land.
              Liksom förra året finns det även i år en fempartimotion där vi
              kräver att ett system för återföring av vattenkraftsmedel utreds.
              Då kan man använda det norska systemet som förebild.
            </seg>
            <seg n="4619137f">
              Jag är både lite besviken och förundrad över hur Socialdemokraterna,
              Moderaterna och Folkpartiet kan motsätta sig en sådan utredning.
              Ser ni inte vilka positiva effekter det norska systemet för återföring
              av vattenkraftsmedel har på den regionala balansen i vårt västra
              grannland?
            </seg>
            <seg n="71d1d3c1">
              Argumenten för återföring av vattenkraftsmedel är starka.
            </seg>
            <seg n="79e484ac">
              Miljöskadorna är stora, och i många fall har de blivit större
              än vad som förmodades när utbyggnaden skedde. Förutsättningarna
              för turism, fiske, jord- och skogsbruk har allvarligt försämrats
              för de bygder som släppt till sina forsar till storsamhällets
              energiproduktion.
            </seg>
            <seg n="52a119cf">
              Vattenkraftverken är i dag i hög grad fjärrstyrda och ger därmed
              mycket lite till lokalsamhället, kommunen, i form av skatteintäkter.
            </seg>
            <seg n="f7b8e942">
              Under utbyggnadsepoken under 1950-, 1960- och 1970-talen fick
              kommunerna behålla fastighetsskatten från anläggningarna. Det
              får de inte i dag.
            </seg>
            <seg n="ea44356e">
              De flesta vattenkraftskommuner ligger i områden med stor utflyttning
              och därmed sjunkande skattekraft. I Jokkmokk i Norrbotten och
              i Ragunda i Jämtland produceras i vardera ungefär 10 % av landets
              vattenkraft, vilket motsvarar flermiljardvärden varje år. Båda
              dessa kommuner tvingas ändå att ha bland landets högsta skattenivåer
              och kämpar hela tiden med utflyttning och minskande skatteunderlag.
              Sedan 1950 har båda kommunerna fått sin befolkning mer än halverad,
              från ungefär 12 000 till i dag under 6 000 invånare.
            </seg>
            <seg n="90d56f8a">
              Detta är ett uttryck för ett centralistiskt och som jag tycker
              närmast kolonialt tänkande. Storsamhället hämtar enorma rikedomar
              i form av vattenkraft från kommuner som Jokkmokk och Ragunda,
              men naturresurserna får inte medverka till att utveckla de bygder
              där de hämtas. Så ska vi inte ha det i 2000-talets Sverige.
            </seg>
            <seg n="733d2103">
              Det tredje område jag vill ta upp i det här anförandet är kravet
              på omlokalisering av statlig verksamhet. Trots upprepade beslut
              i denna riksdag om att tillkommande statlig verksamhet i första
              hand bör lokaliseras utanför huvudstadsregionen fortsätter denna
              koncentrationspolitik. Ett aktuellt exempel som Yvonne Ångström
              tog upp här tidigare var placeringen av EU:s nya smittskyddsmyndighet
              i Helsingfors. Det är ett typiskt exempel på det slentriantänkande
              som finns i det här sammanhanget.
            </seg>
            <seg n="45e2ff31">
              Vi har en regering som tror att tillväxten skapas i Rosenbad
              och förverkligas inom en radie av högst tio mil, suckade Lotta
              Gröning Degerlund i en ledare i Norrländska Socialdemokraten.
              Tyvärr måste man hålla med om det.
            </seg>
            <seg n="5b55ddcf">
              Medan Grekland lokaliserar den nya myndigheten för IT-säkerhet
              till Kreta, Italien placerar myndigheten för livsmedelskontroll
              i Parma, Frankrike myndigheten för järnvägssäkerhet i Lille och
              Tyskland myndigheten för flygsäkerhet i Köln kan Sveriges regering
              uppenbarligen inte tänka sig att placera den nya myndigheten någon
              annanstans än i huvudstaden. Över den fantasilösheten vill man
              närmast gråta en skvätt.
            </seg>
            <seg n="9711b646">
              I dag finns ungefär tre fjärdedelar av alla statliga jobb i Helsingforss
              län, men staten har faktiskt ansvar för hela landet. Därför bör
              inte bara nytillkommande statliga arbetstillfällen lokaliseras
              till andra delar av landet, utan det krävs också en genomgång
              av existerande statliga verk, myndigheter och företag för att
              se vilka som med fördel kan lokaliseras till andra delar av landet.
            </seg>
            <seg n="fe1601f9">
              Det borde vara rimligt att utlokalisera ett antal tiotusen jobb,
              statliga arbetstillfällen, från Helsingforss län till övriga landet
              under den närmaste tioårsperioden. De statliga arbetstillfällena
              kan då medverka till att bredda de lokala arbetsmarknaderna och
              därmed ge alla delar av vårt land bättre förutsättningar för tillväxt
              och utveckling. Därför är det dags att agera nu och inte vänta.
            </seg>
          </u>
          <note type="speaker" n="e4c1762a">
            Anf. 6 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-0f0fff0cc1eb00d6-0" n="d4de330b">
            <seg n="fb54bf94">
              Herr talman! Jag vill börja med att yrka bifall till reservation
              4, även om jag naturligtvis står bakom samtliga våra reservationer.
            </seg>
            <seg n="7d6599e9">
              Jag vill till en början säga några ord om kapitalförsörjningen.
              Ulla Löfgren talade tidigare initierat och väldigt bra om den
              saken. Det finns inte så hemskt mycket mer att tillägga. Men lagen
              var ett allvarligt slag mot glesbygden den dag den genomfördes.
              Den tog ifrån denna möjligheten till lokal utveckling i en så
              stor utsträckning att det kommer att bli väldigt svårt att kompensera
              det med framtida politik som handlar om kapitalförsörjning. Det
              känns som att försöka lappa och laga en väldigt stor reva som
              vi över huvud taget inte har chansen att lappa, utan lagen kommer
              att få stora negativa konsekvenser. Sedan kan vi sitta där och
              peta i kreditgarantier och annat, men det kommer inte att på ett
              riktigt sätt hjälpa. Det blir ett sätt att i viss mån försöka
              kompensera den negativa utveckling som medvetet har åstadkommits.
            </seg>
            <seg n="b0a49132">
              Det finns vissa planer på att försöka kompensera den här negativa
              lagen. Det finns bland annat funderingar på att underlätta lånegarantier
              på olika sätt. Det är viktigt att det här så småningom ger resultat.
              Det här har utretts ganska länge. Det är flera år som det här
              har varit på tapeten, men man har inte lyckats att få fram något
              bra system. Vi får hoppas att nästa utredning som ska sätta i
              gång lyckas hitta ett bra system.
            </seg>
            <seg n="5d79eda4">
              Det har pratats här om kreditgarantiföreningar. Det är ett jättebra
              sätt, som dessutom är lokalt förankrat. Det är bra därför att
              företagare själva går samman och försöker hjälpa varandra så att
              man kan komma i gång med ny verksamhet. Lokala initiativ och den
              kunskap som då tillförs är oerhört värdefulla. Utvecklingen av
              det här har tyvärr inte direkt underlättats av staten. Men nu
              är det i alla fall i gång. Vi får hoppas att banan kommer att
              jämnas för det framöver så att detta väldigt bra initiativ får
              utvecklas.
            </seg>
            <seg n="ecb7c37f">
              En annan typ av samarbete som utvecklats i bygderna är IUC, industriella
              utvecklingscentrum. Det hör inte till det här ärendet, men jag
              kan inte låta bli att ändå nämna det, för det är också ett värdefullt
              samarbete på lokal nivå. Det samarbetet har inte alls underlättats
              av regeringen. Tvärtom har man underlåtit att ge besked om framtiden,
              så att stora viktiga projekt fördröjs och kanske till och med
              saboteras. Ännu en månad efter det att ministern här i kammaren
              hade lovat att ta itu med det här jobbar Nutek efter gamla direktiv.
              Det innebär att utredningsarbetet inte blir klart förrän till
              sommaren. Det gör också att många företag har hamnat i ett vakuum.
              Riktigt stora intressanta projekt står och svajar på grund av
              det här.
            </seg>
            <seg n="7d90cf6e">
              Det är alltså dags att Nutek får ordentliga besked. Jag tror
              att de nu får dem även skriftligt; tidigare har de fått muntliga
              besked om att IUC ska ha sina 30 miljoner och kunna fortsätta
              verksamheten under året. Det är ganska enormt att en verksamhet
              inte ens har årets finansiering klar utan måste jobba under året
              utan att veta. Nu när Nutek kan få ett skriftligt besked hoppas
              jag att de sätter i gång med det som de ska göra när det gäller
              IUC.
            </seg>
            <seg n="be6691f4">
              Jag vill också påpeka det värdefulla klusterarbete som pågår
              och som Nutek har i uppdrag att främja. Det är jättebra och jätteviktigt.
              Det handlar också om lokala initiativ i stor utsträckning. Men
              var är kvinnorna i det här arbetet? Klusterarbetet grundar sig
              i väldigt stor utsträckning på manliga projekt. Var kommer kvinnorna
              in?
            </seg>
            <seg n="7c2ad26c">
              Det måste finnas kvinnliga kompetensområden som kan stöttas med
              klusterbildningar och som kan utvecklas med hjälp av den här metoden.
              Det räcker inte med att vi har manliga projekt, och så på slutet
              petar man stolt in en kvinnlig företagare som får visa att även
              kvinnorna finns med i de här projekten. Man måste titta mycket
              grundligare på vad som behövs för att utveckla även typiskt kvinnliga
              verksamheter. Det är för lite av det nu.
            </seg>
            <seg n="8713b4ac">
              Utlokaliseringen av statlig verksamhet har inte fungerat något
              vidare bra. Det behövs helt klart en långsiktig plan för det arbetet.
              Det behövs att man tar det på allvar och verkligen försöker. Det
              tycks vara så att man har regler som egentligen inte följs. Lite
              slentrianmässigt läggs myndigheter i Helsingfors kanske till och
              med mycket slentrianmässigt. Jag vill inte uttala mig om varför
              den nya EU-myndigheten förlades i Helsingfors, men det är ytterligare
              ett exempel på sådant tänkande, som flera tidigare har kritiserat.
              Det är en i den långa raden av myndigheter som hamnar i Helsingfors,
              trots att övriga landet säkert har goda möjligheter. Man borde
              titta noga på detta och upprätta en långsiktig plan för att se
              hur man ska komma i gång med utlokaliseringar.
            </seg>
            <seg n="f800eaaf">
              Även om vattenkraft är en ren energiform vill jag bara påpeka
              att vattenkraftsutbyggnaden medför problem för de regioner där
              den har ägt rum. Väldigt mycket av lokala potentialer har förstörts.
              Det gäller potentialer för en lönsam och framgångsrik turism.
              En sådan kan inte komma till stånd därför att förutsättningarna
              sedan länge är förstörda. Dessutom är livskvaliteten för invånarna
              också förstörd på grund av dessa utbyggnader.
            </seg>
            <seg n="e2de92d9">
              Om man ska flytta till en region eller inte flytta dit handlar
              det väldigt mycket om vad den regionen kan erbjuda, inte bara
              i form av jobb utan även när det gäller fritid. Vattenkraftsutbyggnaden
              har alltså utarmat många regioner i norr. Från att ha varit väldigt
              attraktiva regioner har de helt klart blivit mindre attraktiva.
              Det finns skäl att ta hänsyn till det här när man tittar på ersättningarna.
            </seg>
          </u>
          <note type="speaker" n="9a88f916">
            Anf. 7 SYLVIA LINDGREN (s):
          </note>
          <u who="sylvia_lindgren_fe6f4e" xml:id="i-892f95fc639eb132-0" n="2c5c1de9" next="i-f723adb2e68642e9-0">
            <seg n="74b2831f">
              Herr talman! Låt mig först yrka bifall till förslagen i det aktuella
              betänkandet och därmed avslag på samtliga reservationer.
            </seg>
            <seg n="2ad20049">
              Det betänkande som vi nu behandlar grundar sig på 121 motionsyrkanden
              fördelade på inte mindre än 64 motioner från den allmänna motionstiden.
              Detta får väl ändå tas som ett tecken på att intresset för regional
              utvecklingspolitik är stort, och det är det oavsett var någonstans
              man bor i vårt avlånga land.
            </seg>
            <seg n="38d4e942">
              Motionärerna har också någonting annat gemensamt, nämligen att
              de lyfter fram den lokala och regionala orten eller området och
              tar upp det alldeles speciella som borde kunna vidareutvecklas
              just från det lokala och regionala perspektivet. Detta är en mycket
              god början. Det borde kunna beskrivas som en sanning som vi alla
              kan ställa oss bakom, nämligen att det är på den lokala och regionala
              nivån som regioners specifika möjligheter till utveckling kan
              identifieras och förutsättningar för utveckling skapas.
            </seg>
            <seg n="3e8ec73c">
              Vårt land präglas av likheter och olikheter. Här finns både starka
              regioner och regioner som har problem med till exempel befolkningsminskning.
              Detta ställer naturligtvis stora krav på politiken. Statens viktigaste
              roll är att se till att det finns förutsättningar och nödvändiga
              strukturer för att få till stånd en utvecklingsprocess.
            </seg>
            <seg n="e93b449c">
              Regional utveckling måste komma underifrån, och den kan inte
              fördelas genom enbart centrala beslut. Det handlar mer om att
              stödja varje landsända i att utveckla det som är unikt och utvecklingsbart
              just där.
            </seg>
            <seg n="b336a781">
              Ett flertal motioner som behandlas i betänkandet tar upp företagsklimatet.
              På s. 9 finns redovisat nyföretagandet i ett internationellt perspektiv.
              Det visar på att den dystra bild som framför allt Kristdemokraterna
              här i dag har målat upp över det svenska företagsklimatet är starkt
              överdriven. Det är svårt att förstå varför denna svartmålning
              måste ske.
            </seg>
            <seg n="45959363">
              Inte minst de många motionerna från den allmänna motionstiden
              visar på att Sverige är ett rikt land som har stora möjligheter.
              Jag tänker därför inte orda så mycket mer om företagsklimatet
              nu då det kommer att behandlas den 17 mars här i kammaren när
              vi behandlar betänkande NU10. Låt mig bara, herr talman, få slå
              fast att företagsklimatet självfallet är en viktig del i den regionala
              utvecklingspolitiken.
            </seg>
            <seg n="62988545">
              Centerpartiet tar i reservation nr 1 upp frågan om klusterbildning
              för att uppnå tillväxt på en relativt liten arbetsmarknad. Utskottet
              har skrivit ganska utförligt om klusterbildning som ett angreppssätt,
              men man har också vidareutvecklat frågan till att det krävs strategier
              för de viktigaste samhällsområdenas utveckling på lokal och regional
              nivå och de olika aktörernas ansvar i dessa frågor.
            </seg>
            <seg n="d434ab00">
              En oerhört viktig fråga i sammanhanget är att få svenska företag
              att inse värdet av att samarbeta. Det är kanske en av våra största
              utmaningar. Att få de lokala, privata och offentliga institutionerna
              att tillsammans med andra aktörer främja utvecklingen i rätt riktning
              är en viktig del i det regionalpolitiska arbetet.
            </seg>
            <seg n="75e1d20a">
              Herr talman! Det krävs nytänkande, erfarenhetsutbyte, många aktörer,
              utbildning och kompetensutveckling, kunskapsöverföring och inte
              minst visioner för att klara framtidens arbetsmarknad och därmed
              också en välfärd för alla.
            </seg>
            <seg n="4b183e2d">
              Jag tänker inte heller gå närmare in på strukturfondsfrågor nu
              eftersom vi nyligen har behandlat dem i betänkande nr 2. När det
              gäller den sammanhållande politiken har vi all anledning att återkomma
              till det efter det arbete som just nu pågår. Detsamma gäller kapitalförsörjningsfrågorna.
              Det finns en väldigt bra beskrivning i betänkandet om kapitalförsörjningen
              och riskkapitalförsörjningen, men också det kommer närmare att
              tas upp om 14 dagar här i kammaren.
            </seg>
            <seg n="193bbe5b">
              Det som har sagts om kreditgarantiernas förtjänster ställer också
              vi upp på, och det har vi skrivit i olika sammanhang. När det
              gäller förmånsfrågorna är det oerhört viktigt att den verksamheten
              följs upp, och det har vi också skrivit väldigt starkt om.
            </seg>
            <seg n="d5179809">
              Herr talman! Jag kommer så till en fråga som är känd och som
              har tagits upp i många motioner, och det är detta med återförande
              av vattenkraftsmedel, vilket i en del motioner benämns som vattenkraftsvinster.
              Det har också vi sagt tidigare, men nu säger vi vattenkraftsmedel.
            </seg>
            <seg n="7ff87773">
              Våra respektive ställningstaganden i de aktuella motionerna är
              ju mycket kända. Om sådana här kopplingar skulle införas skulle
              det innebära korrigeringar. Vissa kommuner, kommunala utjämningssystem
              och olika budgetposter skulle påverkas. Det skulle i sin tur leda
              fram till en svårgenomtränglig statsbudgetshantering. Det är dessutom
              högst osäkert om de som är mest beroende av den nationella politiken
              skulle vinna på en sådan tågordning.
            </seg>
            <seg n="9eefadfb">
              I betänkandetexten tar vi upp bygdemedlen. Dem måste man också
              utreda och se om det kan bli ett mer flexibelt system.
            </seg>
            <seg n="fd559c4d">
              Den lägre kilometerskatten per kilowattimme, som i dag finns
              i många av de berörda kommunerna, kommer naturligtvis också att
              påverkas av sådana förändringar som förespråkas från vissa håll.
              Det bör man vara väl medveten om.
            </seg>
            <seg n="97a98fe5">
              Herr talman! Det finns ytterligare ett område som det vore fel
              av mig att inte ta upp i det här anförandet, och det är frågan
              om utlokalisering av statliga verksamheter. Det står väldigt tydligt
              skrivet i betänkandet om de nu gällande principerna och de vägledande
              kriterierna för utlokalisering av statliga myndigheter. Det står
              till exempel: Bland annat bör alltid en annan lokaliseringsort
              än Helsingfors övervägas. Man har alltså väldigt klart utmarkerat
              Helsingfors i det här sammanhanget.
            </seg>
            <seg n="86499711">
              Vi ska därför inte glömma bort att det också faktiskt har skett
              utlokaliseringar till andra områden. Jag tänker inte rabbla upp
              dem här, för de finns redovisade i betänkandet, och det är bra.
              Jag tycker i och för sig att man behöver ha en balanserad debatt
              i de här frågorna. Det är ju inte så att Helsingforssområdet är
              ett oerhört tillväxtområde i dag. Det finns bekymmer även i den
              här regionen. Men som jag sade i min inledning tycker jag att
              det är livsfarligt att vi enbart håller på och slåss gentemot
              varandra, för vi behöver arbeta tillsammans.
            </seg>
            <seg n="88890034">
              Varje region har unika förutsättningar och konkurrensfördelar.
              Det har också Sveriges huvudstad. Det är därför viktigt för nationen
              i sin helhet att storstadsregionerna också får utnyttja de fördelar
              som dess storlek, dess befolkningssammansättning och dess respektive
              geografiska läge ger. Tillväxt är inget nollsummespel. Tillväxt
              i en del av Sverige innebär inte automatiskt mindre tillväxt i
              övriga delar av landet, tvärtom. Motsättningar mellan stad och
              land får därför inte skapas och fortsätta. Det handlar snarare
              om hur stad och landsbygd kan skapa förutsättningar för varandra.
              Regioner som förmår samla olika aktörer näringsliv, forskare och
              samhälle i innovativa miljöer ger med all säkerhet bättre möjlighet
              för tillväxt och därmed regional utveckling.
            </seg>
            <seg n="34405d03">
              Herr talman! Nu fortsätter vi med uppföljningen av propositionen
              om en politik för tillväxt och livskraft i hela landet, för det
              behöver vi, och det behövs för hela Sveriges utveckling.
            </seg>
          </u>
          <note n="e4efcb3c">
            Anf. 8 LARS LINDÉN (kd) replik:
          </note>
          <u who="sylvia_lindgren_fe6f4e" xml:id="i-f723adb2e68642e9-0" n="2c5c1de9" prev="i-892f95fc639eb132-0">
            <seg n="0acc2e20">
              Herr talman! Sylvia Lindgren var förvånad över att jag och Kristdemokraterna
              gav en så dyster bild av företagsklimatet. Varför tror du, Sylvia
              Lindgren, att Göran Persson 15, 16 gånger i sin regeringsförklaring
              pratade om tillväxt? Var det för att det är så bra företagsklimat?
              Han pratade nästan bara om behovet av tillväxt. Och varför tror
              du att regeringen sitter i förhandlingar med Svenskt Näringsliv
              och Företagarna för att skapa bättre förutsättningar? Är det för
              att det är så bra företagsklimat? Man är nu helt enkelt tvungen
              att göra någonting åt det därför att det är så dåligt.
            </seg>
            <seg n="4e4129e1">
              20 % av de 40-talister som är företagare i dag funderar på att
              lägga ned sina företag därför att det är för dyrt att generationsskifta.
              Är det bra regler i Sverige när tusentals företag kommer att försvinna
              de närmaste åren för att vi har korkade regler? Jag förstår inte
              hur du kan vara stolt över det och tycka att vi svartmålar. Varsågod
              och svara!
            </seg>
          </u>
          <note type="speaker" n="5473518d">
            Anf. 9 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-06df590b83dd4b02-0" n="2c5c1de9">
            <seg n="0c4ce3b4">
              Herr talman! Det är väl inte så konstigt, med tanke på det anförande
              som Lars Lindén höll här som var en oerhörd klagolåt om hur det
              ser ut här i Sverige när det gäller företagandet, att det inte
              kan vara särskilt kul att bilda företag om man har den uppfattningen
              och insikten om företagandet som Lars Lindén här visar upp.
            </seg>
            <seg n="c26cd836">
              Dessutom är tillväxt en väldigt stor fråga. Tillväxt handlar
              ju också om att man ska ha en fördelningsprofil så att man kan
              utveckla den. Av det Lars Lindén säger här får jag nästan intrycket
              att det inte finns någon regionalpolitik i sammanhanget. Har inte
              de infrastruktursatsningar som har gjorts på bred front påverkat
              en stor del för den regionalpolitiska delen? Att regionalpolitiken
              ska få hela landet att leva är det som vi nu håller på att jobba
              med.
            </seg>
            <seg n="0f89177f">
              Självklart måste företagsklimatet vara bra, och det kan vidareutvecklas.
              Generationsväxlingsdelen är på tapeten, och det vet säkert Lars
              Lindén också. Men hota inte och säg att det skulle vara jämmer
              och elände att vara företagare, för så ser det inte ut, Lars Lindén!
            </seg>
          </u>
          <note n="6f37db83" type="speaker">
            Anf. 10 LARS LINDÉN (kd) replik:
          </note>
          <u who="lars_linden_7c0e90" xml:id="i-86b8efb9ead59f11-0" n="bf866212">
            <seg n="28574588"/>
            <seg n="4ebbb8e3">
              Herr talman! Jag försöker inte svartmåla, utan jag försöker tala
              om hur bilden ser ut. Om 20 % av företagarna funderar på att lägga
              ned sina företag måste det väl vara rätt så katastrofalt. Det
              är tusentals företag och åtskilliga anställningar som försvinner.
            </seg>
            <seg n="7d93a26f">
              Det har inte skapats ett nytt storföretag i Sverige på 30 år,
              men åtskilliga har sålts ut och försvunnit. Ändå är det ingen
              katastrof, tycker du. Regeringen tycker tydligen att det är katastrof
              eftersom man nu pratar om och sitter i förhandlingar om tillväxten.
              Du försöker snarare måla det här i ljusa färger, men det blir
              ju ingen realism i det.
            </seg>
            <seg n="8bbbab2d">
              Det är klart att mycket av duttandet med bidrag i regionalpolitiken
              har gett vissa effekter, men det hade varit bättre om man hade
              haft en generellt bättre näringslivspolitik. Det totala klimatet
              betyder ju mer än att man springer och duttar med vattenkannor
              här och där och missar hälften. Det måste även du förstå. I dag
              försöker man bättra på ett dåligt klimat med små bidrag hit och
              dit som ofta missar målet. Det är det läge som är i dag och som
              är förödande.
            </seg>
          </u>
          <note type="speaker" n="716309ab">
            Anf. 11 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-06df590b83dd4b02-1" n="2c5c1de9">
            <seg n="16df7efd">
              Herr talman! Jag tycker att man ska ha lite realism i de här
              frågorna. Tror Lars Lindén verkligen att vi i lilla Sverige har
              möjligheter att skapa stora företag i framtiden? Det gäller ju
              att få medelstora och också små företag att växa, att se till
              att vi har utbildning och kompetensutveckling, att satsa på entreprenörskap,
              att se till att vi har en välfärd i landet som gynnar även företagarsidan
              och att se till att det finns kompetent arbetskraft så att företagen
              ges möjligheter att växa och utvecklas. Det är där som vi har
              en oerhört stor framtidstro och vill väldigt mycket. Men det är
              klart; kd vill ju också dra ned på de regionalpolitiska medlen
              i budgeten med 240 miljoner, så intresset för regionalpolitiken
              kanske inte är så stort.
            </seg>
            <seg n="c3e71865">
              Näringspolitiken får vi anledning att diskutera här i kammaren
              ganska snart. Men i dag är det den regionalpolitiska delen som
              vi pratar om, och jag har sagt och sade mycket tydligt i mitt
              anförande att företagsfrågorna är en väldigt stor del i regionalpolitiken
              för att vi ska få flera arbetstillfällen och på så vis en bättre
              tillväxt som skapar välfärd i vårt land.
            </seg>
          </u>
          <note type="speaker" n="be050914">
            Anf. 12 HÅKAN LARSSON (c) replik:
          </note>
          <u who="hakan_larsson_c0f261" xml:id="i-2426d62bf1809d4f-1" n="ea2a98c1">
            <seg n="1b00fa07">
              Herr talman! Sylvia Lindgren började med att tala om att vi har
              121 motionsyrkanden och att det visar på det stora engagemanget
              för regional utveckling. Det lät ju väldigt bra. Det är bara synd
              att alla de här förslagen avslås i en klump. Jag tycker att vi
              måste börja diskutera vägar för att få igenom frågor och utveckla
              politiken framåt. Ett exempel är det här med kreditgarantiföreningar,
              som även Sylvia säger att hon är positiv till. Jag vill bara fråga
              hur Socialdemokraterna kommer att agera för att ge de här föreningarna
              möjligheter att utvecklas.
            </seg>
            <seg n="527fa353">
              Jag har också en kommentar till det här med återföring av vattenkraftsmedel.
              Det låter som att det är väldigt krångligt, orättvist och besvärligt.
              Men i Norge, vårt västra grannland, har man i full politisk enighet
              skapat ett väl fungerande system där man kopplar ihop återföring
              av vattenkraftsmedel till vattenkraftskommuner och fylken med
              ett fungerande utjämningssystem. Varför kan vi då inte se om vi
              kan finna samma möjligheter i Sverige att få ett väl fungerande
              system så att kommunerna får del av de enorma värden som genereras
              inom deras gränser?
            </seg>
            <seg n="8bf3e14c">
              Senare i vår kommer Föreningen Sveriges Vattenkraftskommuner,
              som har 45 medlemmar i dag, att presentera en egen utredning.
              Jag vill fråga Sylvia: Är du beredd att titta på den med öppna
              ögon så att vi får en verkligt öppen diskussion om det finns öppningar
              här som vi kan komma överens om?
            </seg>
          </u>
          <note type="speaker" n="1da9cdb8">
            Anf. 13 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-06df590b83dd4b02-2" n="2c5c1de9">
            <seg n="312c7cdc">
              Herr talman! Kapitalförsörjnings- och kreditgarantisystemen var
              någonting som togs upp i den regionalpolitiska utredningen. Det
              här finns det inga delade meningar om. Det är ju ett socialdemokratiskt
              initiativ. Det beskrivs en hel del i betänkandet och kommer också
              att tas upp ganska snart, och det har vi all anledning att återkomma
              till. Positivitet för systemen handlar också om att få medel.
              Det är det som kan vara en av de kniviga delarna eftersom det
              här ska delfinansieras.
            </seg>
            <seg n="c0c42b65">
              När det gäller regionalpolitiken i de olika områdena i de nordiska
              länderna är det stora olikheter i de åtgärder som ingår. Jämförelser
              mellan länder med avseende på kostnader för regionalpolitiken
              är därför väldigt svåra att göra och måste tas med kanske till
              och med två nypor salt. Vi ska självfallet titta det gör vi socialdemokrater
              alltid med öppna ögon.
            </seg>
            <seg n="5d3fc454">
              Vi har också tittat på bygdemedlen, den årliga avgift som betalas
              av vattenkraftsföretagen till länsstyrelserna i de län där de
              anlagda vattenkraftverken finns. Pengarna ska främja näringslivet
              eller service i aktuella kommuner. I Norrbotten gäller detta Arjeplogs,
              Arvidsjaurs, Bodens, Gällivare, Jokkmokks och Luleå kommuner.
              Föreningar av olika slag kan söka pengar. Kommunen yttrar sig
              om varje ansökan ett yttrande som väger mycket tungt och länsstyrelsen
              fattar sedan beslut. År 2002 beviljade länsstyrelsen i Norrbottens
              län 50 ½ miljon kronor ur bygdemedlen. Det är genom vattenkraftsdomar
              och en del av vattenkraftsföretagens del. Man håller nu på att
              se över om det här kan användas ytterligare. Jag tycker att en
              kunskap om bygdemedlen också kan öppna ögonen.
            </seg>
          </u>
          <note type="speaker" n="34add74f">
            Anf. 14 HÅKAN LARSSON (c) replik:
          </note>
          <u who="hakan_larsson_c0f261" xml:id="i-2426d62bf1809d4f-2" n="ea2a98c1">
            <seg n="ca3c3580">
              Herr talman! Jag ser jättepositivt på att man ser över reglerna
              för bygdemedlen, men det är inte alls på den nivå som ett system
              med återföring av vattenkraftsmedel skulle kunna vara.
            </seg>
            <seg n="a04e0a07">
              Jag har besökt flera norska kommuner och vet hur mycket det betyder
              just för de här glesbygds- och fjällkommunernas utveckling att
              man får del av vattenkraftsmedlen. Det är därför jag tycker att
              det är så fel att bara reflexmässigt avslå denna tanke att se
              om vi kan överföra det här till ett svenskt system, som skulle
              fungera väl i Sverige.
            </seg>
            <seg n="63e52645">
              Jag hoppas att den utredning som kommer nu i vår ska medverka
              till att även socialdemokrater, moderater och folkpartister kan
              börja fundera på att det här kanske är möjligt.
            </seg>
            <seg n="8dbf307b">
              Det handlar om att kommuner med stora naturresurser i form av
              vattenkraft också ska få del av de värden som genereras, eftersom
              man har släppt ifrån sig sina forsar och eftersom detta har stor
              inverkan på den näringslivspolitik, turism och så vidare som kan
              bedrivas i de här områdena.
            </seg>
            <seg n="4a54fa64">
              Vad gäller kreditgarantiföreningar är det väldigt positivt om
              Socialdemokraterna aktivt kan stödja dem också. Även om man nu
              har fått klartecken från Finansinspektionen återstår en hel del
              byråkratiska hinder och tröghet. De eldsjälar som jobbar med det
              här tycker att de möter hinder hela tiden.
            </seg>
            <seg n="30e6a9a1">
              Kan vi vara överens om att vi ska göra vad vi kan för att underlätta
              att det här kommer fram snabbt och dessutom se till att man får
              använda i det svenska regelverket lite lättare även strukturfondsmedel
              i detta arbete kan det här bli verkligt viktigt. Det gör man i
              andra EU-länder, så varför skulle vi inte kunna göra det i Sverige?
              Det är det svenska regelverket som är problemet.
            </seg>
          </u>
          <note type="speaker" n="9b11e792">
            Anf. 15 SYLVIA LINDGREN (s) replik:
          </note>
          <u who="sylvia_lindgren_fe6f4e" xml:id="i-06df590b83dd4b02-3" n="2c5c1de9">
            <seg n="719aaf4a">
              Herr talman! Det är väl inget tvivel om att kapitalförsörjningsfrågorna
              är av oerhört stor vikt. Det finns också en hel del olika verksamheter
              när det gäller riskkapital, såddfinansieringar och övriga delar.
              Det här ses nu över, för att det ska bli enklare och bättre men
              framför allt effektivare, och för att staten ska gå in i rätt
              lägen, där marknaden inte klarar av det. Det är helt och hållet
              för att främja näringslivet, välfärden och tillväxten.
            </seg>
            <seg n="6e37dba3">
              Sedan var det frågan om vattenkraften. Många av de berörda kommunerna
              har nästan 6 öre lägre energiskatt per kilowattimme. Denna lägre
              kostnad tillfaller direkt hushållen, vilket inte ska förglömmas
              i denna debatt. Det motsvarar väldigt stora belopp. Jag är övertygad
              om att Håkan är medveten om det.
            </seg>
            <seg n="bf319463">
              Det var också för den sakens skull som jag i mitt huvudanförande
              försökte vara tydlig när jag sade att det är högst tvivelaktigt
              om de som är mest beroende av den nationella politiken skulle
              vinna något på det som framgår i motionerna om del av vattenkraftsmedel.
            </seg>
            <seg n="2951590d">
              Det läggs naturligtvis in andra delar i det här, och skatteutjämningen
              är en av de delarna. Jag lovar Håkan att skatteutjämningen i Helsingfors
              och Helsingforssregionen också är en väldigt het fråga. Vi socialdemokrater
              är för en skatteutjämning, för vi vill att hela Sverige ska leva.
            </seg>
          </u>
          <note type="speaker" n="b719b64d">
            Anf. 16 ANN-KRISTINE JOHANSSON (s):
          </note>
          <u who="ann-kristine_johansson_2b3cc4" xml:id="i-fa625b8454ca9e5c-0" n="92ef59b5">
            <seg n="44616545">
              Herr talman! I detta betänkande behandlas motion N359, som handlar
              om projektet Grensetjänsten. Det har startats som ett lokalt projekt,
              som Sylvia Lindgren nämnde i sitt anförande, men har nu vuxit
              och blivit nationellt. Grensetjänsten finns på den svensk-norska
              gränsen vid Morokulien i Värmland. Det är ett projekt som har
              funnits i ett antal år med huvudsyfte att underlätta integrationen
              mellan Sverige och Norge och det viktiga arbetet att identifiera
              och eliminera gränshinder som dyker upp. För bland annat Värmland,
              som gränsar till Norge, är frågor som rör möjligheten till arbetspendling,
              företagsetableringar med mera över gränsen viktiga. Norge och
              området kring Oslo och Gardemoen är en viktig bit av det värmländska
              arbetspendlingsområdet.
            </seg>
            <seg n="bac3f2e1">
              Herr talman! Det är ett antal värmlänningar som veckopendlar
              över gränsen till tillväxtregionen i Norge. Men det finns många
              som dagspendlar över gränsen, både svenskar till Norge och vice
              versa. Så har det varit i många år, och det är växande.
            </seg>
            <seg n="e8c67aca">
              Tyvärr är lagstiftningarna inte harmoniserade med varandra, vilket
              innebär att det finns ett antal enskilda människor och företagare
              som har hamnat mellan ländernas socialförsäkringssystem, skattelagstiftning,
              tullfrågor eller andra lagar som reglerar ländernas arbetsmarknad.
              De har drabbats av det som kallas gränshinder, vilket försvårar
              utvecklingen av den gemensamma arbetsmarknadsregionen i gränsområdena.
            </seg>
            <seg n="4a5701e6">
              Jobbar du i Norge men bor kvar i Sverige faller du ur det svenska
              systemet, och det kan slå hårt när det gäller föräldraförsäkring,
              arbetsskadeförsäkring, pensionsrätt, förtidspensionering med mera.
              Det finns ett antal som har drabbats särskilt hårt och i dag kanske
              måste leva på socialbidrag därför att de inte kommer in i vårt
              system igen.
            </seg>
            <seg n="74591c2d">
              Grensetjänsten jobbar med att förhindra att fler människor som
              jobbar i något av länderna och bor i det andra ska drabbas av
              olika system och falla mellan stolarna. Det är en informationscentral
              dit folk från hela Sverige vänder sig när man är på väg att söka
              jobb eller etablera företag i Norge. Antalet samtal ökar hela
              tiden. Under 2003 fick över 17 000 personer hjälp. Ungefär 30
              % av samtalen kommer från orter utanför regionen.
            </seg>
            <seg n="cf797b61">
              De har också bildat något som kallas Grenserådet, där myndigheter
              som Tullverket, försäkringskassan, Skatteverket och arbetsförmedlingen
              plus organisationer som LO, Handelskammaren och Företagarna från
              bägge länderna finns med. Det är en unik lösning, där man sätter
              sig tillsammans och löser de gränshinder som finns.
            </seg>
            <seg n="2c22f5ee">
              Målsättningen för Grensetjänsten är att utveckla och utöka rollen
              som nationell resurs gällande hantering och handläggning av gränsfrågor.
              Det har stor regional betydelse. Intresset växer i hela Sverige
              och Norge. Norge är ett intressant land att etablera sig i.
            </seg>
            <seg n="7e9bb896">
              Herr talman! Jag tänker inte yrka bifall till motionen, men jag
              vill uppmärksamma kammaren på denna för gränspendlingsproblematiken
              mellan Sverige och Norge så viktiga fråga. Utrikesutskottet skriver
              i betänkande 6 att gränsen mellan Sverige och Norge är Europas
              längsta 161 mil. Därför blir omfattningen av gränshindren större
              mellan dessa länder än mellan de övriga nordiska länderna. Det
              är viktigt att man hjälps åt och att staten är med och bidrar
              till att lösa de gränshinder som finns för att utvecklingen i
              regionen och i gränsområdena ska kunna växa.
            </seg>
          </u>
          <note n="4136aede">
            Föredrogs
          </note>
          <note n="8bc8906e">
            Överläggningen var härmed avslutad.
          </note>
          <note n="2d2435c8">
            6 § Fristående skolor samt Valfrihet i skolan
          </note>
          <note type="speaker" n="12cbf87a">
            Anf. 17 STEN TOLGFORS (m):
          </note>
          <u who="sten_tolgfors_5e6cfb" xml:id="i-a2aa2a84f3ba0439-0" n="a8b85e2c">
            <seg n="5b790ca4">
              Herr talman! De senaste tio åren har den skolpolitiska debatten
              från regeringens och Socialdemokraternas sida helt inriktats på
              skolans organisation och på vem som ska få äga och driva skolor.
            </seg>
            <seg n="c4d48344">
              Man har fört de resonemangen för att flytta fokus från det så
              uppenbara och det så allvarliga att vart fjärde barn inte når
              grundskolans kunskapsmål och inte får de kunskaper förutan vilka
              inga andra mål i livet kan klaras.
            </seg>
            <seg n="4096b6f8">
              Socialdemokraterna ansvarar för att vart fjärde barns livsdrömmar
              börjar släckas redan i 16-årsåldern, för att vart tionde barns
              möjlighet att välja väg i livet begränsas redan i 16-årsåldern,
              för att vart tionde barn går nio år i skolan för att sedan sorteras
              ut, för att skolpolitiken inte skapar lika möjligheter för landets
              barn utan tvärtom konserverar utanförstående.
            </seg>
            <seg n="4ace90e9">
              Vi hör aldrig regeringen tala om dessa barn. Vi kommer inte att
              få göra det i dagens debatt heller eftersom den minister som skulle
              varit här har avanmält sig.
            </seg>
            <seg n="42baa143">
              Ett kan konstateras, och det är att i skolministerns värld är
              allting relativt. Där presenteras en ständig skönmålning av skolpolitiken
              där, med socialdemokratiska ögon, rätt undersökningar lyfts fram.
              Det finns faktiska problem som går att mäta.
            </seg>
            <seg n="5c31ad09">
              Utan att man erkänner skolpolitikens brister för många barn kan
              ingenting förändras. Vi moderater accepterar inte att vart fjärde
              barn skickas igenom grundskolan utan att nå fram till kunskapsmålen.
              Skolpolitikens grundläggande fråga är och förblir: Varför finns
              kunskapsmålen om Socialdemokraterna inte anser att alla barn ska
              få förutsättningar att nå dem?
            </seg>
            <seg n="0d4d8bd6">
              Antingen är skolpolitiken misslyckad, eller målen fel satta.
              Det senare avvisar vi moderater blankt.
            </seg>
            <seg n="cfc73d47">
              Regeringen håller inga brandtal om barnen som måste ges möjlighet
              att lära sig mer. Hotet för regeringen är inte att alla barn inte
              når fram. Där kommer i stället hotet från friskolor som uppges
              skapa segregation, dränera andra skolor på resurser eller sakna
              rätt värdegrund. I den mån regeringen alls håller brandtal om
              skolan numera handlar det om risken att någon friskola skulle
              kunna göra vinst därför att den är så bra att många elever söker
              sig dit.
            </seg>
            <seg n="c33e14f1">
              Enligt regeringen och Socialdemokraterna är det däremot fullt
              okej om det görs vinst på byggande av kommunala skollokaler, vinst
              på städning av kommunala skollokaler, vinst på försäljning av
              pennor, böcker, basketbollar och skolmatens ingredienser till
              kommuner.
            </seg>
            <seg n="630de006">
              Där fungerar tydligen konkurrens kvalitetshöjande också när det
              betalas med skattepengar. Det är ett så hopplöst inkonsekvent
              resonemang av regeringen där bisak görs till huvudsak.
            </seg>
            <seg n="8fb25149">
              Herr talman! Det viktiga i skolpolitiken är inte vem som äger
              eller driver skolan utan vad barn lär sig. Det som är viktigt
              är undervisningens kvalitet och att barn känner trygghet under
              skoltiden.
            </seg>
            <seg n="f5594e7b">
              Utbildningspolitiken ska handla om den kunskap barnen har med
              sig ut från klassrummet efter skolåren, inte vem som äger klassrummet
              de sitter i under skolåren.
            </seg>
            <seg n="a2e7211c">
              Alla skolor kommunala och friskolor ska verka på samma villkor,
              svara mot samma kvalitetskrav och granskas med samma ögon.
            </seg>
            <seg n="79cad91f">
              Friheten måste öka för alla skolor. Valfrihet gör att fler barn
              kan komma till sin rätt, hitta en skola där de trivs och där de
              kan utvecklas. Ju smalare skolans utbud är, desto färre barn kommer
              skolan att passa och fungera bra för.
            </seg>
            <seg n="f708fc30">
              Ju bredare skolans utbud är, desto fler barn och ungdomar kommer
              att finna sig till rätta, känna sig lyckade och göra väl ifrån
              sig i skolan.
            </seg>
            <seg n="815f0d47">
              Valfrihet i skolan är viktigt för alla barn, men det är viktigast
              för dem som ingen valfrihet har i dag, och de är många.
            </seg>
            <seg n="f5ba08bf">
              När det gäller idrott och profilering har specialisering alltid
              accepterats. Inga rop har hörts som varnat för segregation eller
              elitskolor när det gällt idrott. I decennier har kommuner strävat
              efter att tilldelas något av landets idrottsgymnasier.
            </seg>
            <seg n="44ccb3f3">
              Det är lika naturligt att landets skolor inte bara får utan också
              uppmuntras att specialisera sig på olika teoretiska ämnen, på
              konst, musik eller en speciell pedagogik. Om varje skola finner
              sitt område att bli särskilt duktig på kommer kvaliteten i det
              samlade skolsystemet att öka.
            </seg>
            <seg n="62a0328d">
              Varje elevs utbildning blir bättre än vad som annars skulle bli
              fallet, när skolor försöker finna sina profilområden, sina områden
              där man blir särskilt duktig. Det innebär i sin tur att fler barn
              och ungdomar kommer till sin rätt.
            </seg>
            <seg n="3dd1fba0">
              Att öka friheten på skolan är nödvändigt. På kommunala skolor
              bör medarbetarnas inflytande över verksamheten öka. Man ska kunna
              besluta om profil, resursanvändning och lokaler. Det kan kallas
              för kommunal friskola, och prövas redan till exempel i Sollentuna.
            </seg>
            <seg n="9209eacb">
              Det bästa sättet att skapa både konkurrensneutralitet och låta
              barns och föräldrars vilja styra är att ge alla barn en lagstadgad
              rätt att välja skola, kombinerat med en statlig finansiering.
              Då blir det skolans kvalitet och inriktning som styr, inte politiskt
              tyckande.
            </seg>
            <seg n="99521a47">
              I dag är kommunen både finansiär av och konkurrent till friskolorna.
              Det är redan i dag så att friskolor får betalt för den undervisning
              de faktiskt ger och presterar och per barn som går i skolan, ingenting
              annat.
            </seg>
            <seg n="0aef3dc8">
              Vi vill kombinera detta med en nationell kvalitetsutvärdering
              där alla skolor behandlas lika oavsett huvudman. Vi har de senaste
              dagarna sett ett mycket allvarligt exempel på där kommunala skolor,
              som den i Knutby, haft allvarliga missförhållanden, men där dagens
              utvärderingssystem inte räckt till. Likväl fortsätter Socialdemokraterna
              att vilja särbehandla friskolor.
            </seg>
            <seg n="05a9c18f">
              De ska inte särbehandlas vare sig negativt eller positivt.
            </seg>
            <seg n="33021dd5">
              Vi har nyligen sett Skolverket genomföra ett starkt politiserat
              regeringsuppdrag om konfessionella skolor. Skolverket kom fram
              till att skolans verksamhet inte strider mot de allmänna mål och
              den värdegrund som gäller för all utbildning inom det offentliga
              skolväsendet. Skolministern borde ha blivit glad över detta, men
              det blev han då rakt inte. Han sade i stället: Jag känner mig
              inte trygg med de rapporter vi har fått hittills, utan har gett
              i uppdrag åt Skolverket att visa hur de kan skärpa prövningen.
            </seg>
            <seg n="7a571c03">
              Han fortsatte: Jag höjer ett varnande finger jag kan se honom
              göra just detta till religiösa friskolor. Om det visar sig att
              det inte går att genom inspektion ta fram de missförhållanden
              som man kan misstänka finns kan man inte fortsätta att offentligt
              finansiera religiösa friskolor.
            </seg>
            <seg n="81d338c3">
              Med andra ord menar skolministern att blotta misstanken mot en
              kristen friskola skulle överordnas vad Skolverkets inspektioner
              kommer fram till. Ur rättssäkerhetshänseende är det fullständigt
              oacceptabelt. Om Skolverket inte finner missförhållanden anser
              sig regeringen och Thomas Östros veta bättre, nämligen att de
              ändå finns där.
            </seg>
            <seg n="e55686a7">
              Själva det faktum att Skolverket inte upptäcker att det finns
              missförhållanden tar ministern till intäkt för att hota med att
              stoppa konfessionella friskolor just att missförhållanden inte
              har upptäckts.
            </seg>
            <seg n="6d44c21c">
              Det är så inkonsekvent så man vet inte om man ska ta det på allvar.
            </seg>
            <seg n="371fbda4">
              Thomas Östros driver en politik som är fixerad vid skolors driftsformer,
              men som relativiserar skolans kvalitet. Vi från moderat sida är
              mindre intresserade av skolans driftsformer. Vi vill öka friheten
              för skolorna att själva avgöra dem. Vi är mer intresserade av
              kvaliteten på den undervisning som skolorna ger eleverna. Det
              är nämligen det som avgör barns framtid, inte huvudmannen.
            </seg>
          </u>
          <note n="77e564d5">
            Herr talman! Jag vill avsluta med att yrka bifall till den moderata
            reservationen nr 1 i betänkande UbU 4.
          </note>
          <note type="speaker" n="50310bc1">
            Anf. 18 ANA MARIA NARTI (fp):
          </note>
          <u who="ana_maria_narti_1cdb99" xml:id="i-b5ae46716c572a3d-0" n="4552dde6">
            <seg n="eaebcb23">
              Herr talman! Jag är rädd att dagens debatt kommer att bli ganska
              trist. Vi kommer att upprepa ståndpunkter som är kända men inte
              diskutera det som händer i praktiken i skolornas vardag.
            </seg>
            <seg n="d18693a6">
              Det är väldigt trist, tycker jag, om vi fastnar i de låsta positionerna
              och inte ser på den praktiska vardagen. Det finns ingen lärare
              som är bättre än den mänskliga praktiken. Detta har jag lärt mig
              när jag studerade marxismen. Det kan möjligen göra våra vänner
              i Vänsterpartiet lyckliga. Det är faktiskt en av marxismens största
              lärdomar.
            </seg>
            <seg n="70169fc7">
              Praktiken har visat att de fria skolorna är skapande, att de
              ger starka impulser till de kommunala skolorna, att de skapar
              en bättre social atmosfär kring skolan, att de ger föräldrarna,
              lärarna och eleverna mycket bättre möjlighet att engagera sig
              och med entusiasm satsa på ett bättre skolliv än i en situation
              där det finns en enda modell för alla skolor överallt i hela landet.
            </seg>
            <seg n="f4dce3c3">
              Som veteran i skoldebatten vågar jag gå tillbaka till 70-talet.
              Jag ramlade då in i skoldebatten i Sverige, och det var helt naturligt.
              För oss i de länder som levde under kommunistisk terror var kunskapen
              den enda frihet vi hade. Det var bland annat därför att vi fick
              läsa klassiker som på 70-talet var helt bannlysta i Sverige som
              vi kunde tänka på annat än det trista, det tunga, det mörka, det
              skrämmande i vardagen. Det var i skolan och på universitetet som
              vi, de unga, fick de riktigt stora skapande erfarenheterna.
            </seg>
            <seg n="ff5f0606">
              Och vad hände när jag sedan kom till Sverige? Jag mötte en enda
              skolmodell och total vägran att diskutera bristerna i skolan,
              total vägran att acceptera mångfald i skolan. Där satt jag och
              kunde inte begripa hur det kunde vara möjligt i en demokrati.
              Svenska politiker engagerade sig med eld och lågor i försvaret
              av ungerska skolor i Transsylvanien men accepterade inte finska
              skolor i Sverige. Det var verkligen höjden av intolerans mot mångfalden.
            </seg>
            <seg n="1ce93579">
              Jag minns mina första kontakter med de annorlunda skolor som
              på den tiden fanns. Det var Estniska skolan, som hade bildats
              mot myndigheternas vilja, och det var Judiska skolan, som man
              inte vågade helt stoppa, därför att man hade dåligt samvete för
              det sätt som man hade behandlat judarna på under andra världskriget.
              Men det var också de enda undantagen, och teorin och den vanliga
              retoriken i skolan var: Nej! De behövs inte. Det finns en enda
              demokratisk skola i Sverige, och det är den statligt finansierade
              skolan på den tiden var den inte kommunal där varje avvikelse
              från den enda rätta linjen är en fara för demokratin.
            </seg>
            <seg n="01937de0">
              Det är bra att komma ihåg de här sakerna när vi diskuterar valfrihet
              och fristående skolor, för de har lärt oss att den enda rätta
              skolmodellen inte existerar. Det betyder inte att vi inte ska
              ha samma etiska grunder eller moralgrunder. Jag hatar ordet värdegrunder,
              som är en benämning konstigt bildad för att slippa använda orden
              etik och moral, trots att det är etik och moral som det gäller.
            </seg>
            <seg n="3b759e7f">
              Det är självklart att alla skolor ska föra vidare demokratins
              principer och respekten för de mänskliga rättigheterna. Det är
              självklart att vi måste träffas väldigt ofta mellan olika typer
              av skolor och lära av varandra, men det betyder inte att vi måste
              leva år efter år med misstänksamhet och aggressivitet mot de fristående
              skolorna. Det förs faktiskt under den allmänna debatten en ideologisk
              debatt, som gäller offentlig sektor med civilt samhälle eller
              offentlig sektor mot civilt samhälle.
            </seg>
            <seg n="bdd76714">
              Jag tycker att Socialdemokraterna borde bestämma sig. Tycker
              de att det verkligen är farligt när människor engagerar sig, tar
              ansvar och initiativ och handlar i små grupper såsom de själva
              vill? Är det verkligen så att den enda demokratiska grunden för
              utbildningen i Sverige är den kommunala skolan?
            </seg>
            <seg n="2b6f38cf">
              Jag tycker att vi en gång för alla måste överge den här positionen.
              Den är trist, och vi hamnar i att hela tiden berätta samma saker
              för varandra utan att någonting händer. Det är mycket bättre om
              vi lär av varandra. Det är mycket ärligare om vi vågar möta olika
              erfarenheter med öppet sinne.
            </seg>
            <seg n="480c0479">
              Det finns många punkter som kan tas upp i den här diskussionen.
              Jag skulle bara vilja påminna om några av dem.
            </seg>
            <seg n="a48c9527">
              Mångfald och segregation en bostads- eller områdesdefinierad
              skola kommer obevekligen att bli en segregerad skola, för vi har
              en bostadssegregation i Sverige. Alexandra Pascalido brukar berätta
              hur det var när hon fick flytta till ett gymnasium i centrum som
              öppnade för en helt annan värld än den hon hade levt i under grundskoletiden.
              Det är en lärdom som vi borde komma ihåg.
            </seg>
            <seg n="4924bc5b">
              Vuxenutbildningen det vore fantastiskt om vi hade möjligheten
              att organisera också vuxenutbildning i form av fristående skolor.
              Jag känner till invandrargrupper och grupper av arbetslösa som
              med mycket stor entusiasm skulle gå in i det här arbetet, men
              just i vuxenutbildningen ligger det kommunala monopolets tryck
              mycket hårt över människor som omvandlas till åtgärdsobjekt, som
              inte får ta ansvar och som inte får ta initiativ och utforma den
              utbildning som de själva vill ha.
            </seg>
            <seg n="1b30f0ff">
              Konfessionella skolor en alltid mycket hett diskuterad fråga
              hos oss. Här finns det bara två saker att säga. Ingen av oss är
              helt tom när det gäller tro. Till och med ateisterna tror på någonting:
              de tror på att Gud inte finns. Att bemöta barnen och låtsas att
              vi inte tror på någonting alls är att ljuga. Men det betyder inte
              att vi ska tvinga på barnen någon övertygelse.
            </seg>
            <seg n="3f633de5">
              Vi ska vara intoleranta mot intoleransen, oavsett om det är fundamentalism
              eller ateistisk fanatism som vill utradera skolan. Det enda sättet
              att bekämpa fundamentalismen, som faktiskt är det största hotet
              mot demokratin i världen och hos oss i dag, är att samarbeta med
              alla balanserade, förnuftiga och demokratiskt sinnade grupper
              i samhället.
            </seg>
            <seg n="82575965">
              Ett sista ord: Varför ska vi kalla de fristående skolorna för
              enskilda? Det stämmer inte. Det är en lögn. Dessa skolor får pengar
              från det offentliga, och de är underordnade ett regelverk som
              är utformat av det offentliga. Alltså: De är fristående, men de
              är inte enskilda. Bara bytet av namn visar att misstänksamheten,
              aggressiviteten och illviljan finns kvar i vissa politiska grupper.
            </seg>
          </u>
          <note type="speaker" n="dac6ae00">
            Anf. 19 INGER DAVIDSON (kd):
          </note>
          <u who="unknown" xml:id="i-639a9d9b7439fa14-0" n="73574c7c">
            <seg n="bf33597d">
              Herr talman! Det är nu snart ett år sedan som vi senast diskuterade
              friskolorna. Som alltid handlade det om att Socialdemokraterna
              och Vänsterpartiet vill inskränka de fristående skolornas möjligheter
              att verka. Just den riksdagsdebatten föregicks av ett hårt vinklat
              program i Sveriges television, som hette Friskolornas pris, och
              av en debattartikel från ett par LO-ekonomer som var publicerad
              på DN Debatt samma dag som TV-programmet sändes.
            </seg>
            <seg n="dd2ed771">
              Programmet fälldes av Granskningsnämnden för osaklighet, och
              debattartikeln, som byggde på en snabbt framtagen rapport, kritiserades
              senare bland annat av ett par ekonomie doktorer för att vara behäftad
              med allvarliga fel.
            </seg>
            <seg n="5e754583">
              Trots detta kom alltså riksdagsbehandlingen och debatten att
              präglas av innehållet i de här två mycket vinklade medieinläggen.
              Det säger någonting om hur starkt motståndet mot fristående skolor
              fortfarande är hos socialdemokrater och vänsterpartister. Även
              osakliga påståenden tas till intäkt för att de fristående skolorna
              helst borde förbjudas. De är någonting suspekt i det svenska skolväsendet
              enligt det här synsättet, och jag tycker faktiskt att det är häpnadsväckande
              att vi inte har kommit längre trots att vi skriver 2004.
            </seg>
            <seg n="51b097b8">
              Lyckligtvis finns det en majoritet i riksdagen som säger nej
              till de förslag till inskränkningar som Socialdemokraterna nu
              två gånger kommit till riksdagen med, men jakten på de fristående
              skolorna har inte upphört.
            </seg>
            <seg n="cd3f990b">
              Thomas Östros gav, som vi redan har hört, Skolverket i uppdrag
              i budgetpropositionen i september att särskilt granska de konfessionella
              fristående skolorna. Vi kan lova att det också gjordes med besked
              under hösten i form av en mycket tuff granskning vid oanmälda
              besök.
            </seg>
            <seg n="9d358f40">
              Så kom Skolverkets rapport och presenterades den 15 januari i
              år. Den visade på att det vid några av skolorna fanns vissa brister
              av det slag som brukar förekomma vid inspektioner, antingen det
              handlar om kommunala eller fristående skolor. Men när det gällde
              värdegrundsarbetet, förhållningssättet till eleverna, innehållet
              i läroböcker och sådant som Thomas Östros trodde att Skolverket
              skulle kunna slå ned på, så visade det sig att det inte fanns
              några brister.
            </seg>
            <seg n="ffd176b4">
              Då kunde man ju tycka att allt borde vara gott och väl. Ministern
              har låtit Skolverket inspektera, och Skolverket, som är myndigheten
              under regeringen, har inte funnit brister på det här området,
              men det blir tvärtom. Thomas Östros hotar i stället med totalstopp
              för religiösa friskolor eftersom Skolverket inte hittar några
              missförhållanden! Det är en logisk kullerbytta som man sällan
              har sett motsvarighet till. Jag förstår inte själv hur han får
              det att gå ihop, och jag tror att det är fler än jag som har svårt
              att förstå det.
            </seg>
            <seg n="0bd8815f">
              Men vi kommer att följa utvecklingen, som det brukar heta, och
              det gör vi med stort intresse, därför att fristående skolor är
              och fortsättningsvis kommer att vara ett positivt inslag i det
              svenska skolväsendet. Att de ska följa skollagen och bli föremål
              för tillsyn är naturligtvis en självklarhet, men det ska ske på
              samma villkor som för kommunala skolor. Det kommer vi kristdemokrater
              envist att fortsätta hävda.
            </seg>
          </u>
          <note n="88bf1747">
            Jag yrkar bifall till reservation 11 under punkt 8 och reservation
            16 under punkt 14 i UbU4.
          </note>
          <u who="unknown" xml:id="i-4c24d2072793f480-0" n="73574c7c">
            <seg n="9bfdfb8c">
              Fru talman! När det gäller valfrihet inom barnomsorgen vill jag
              också påminna om riksdagens beslut från förra året. Då enades
              en majoritet här i kammaren om att valmöjligheterna måste bli
              fler för föräldrarna och att valfrihet också innebär möjlighet
              för dem som vill att vara hemma längre med sina barn än föräldraförsäkringen
              räcker.
            </seg>
            <seg n="b820784f">
              Vad jag vet har ingenting gjorts för att tillgodose det tydliga
              uttalandet från riksdagen. Därför hade jag hoppats att jag skulle
              få fråga statsrådet Lena Hallengren här i dag på vilket sätt man
              arbetar med den frågan i Regeringskansliet.
            </seg>
            <seg n="5665354e">
              Bakgrunden är den att vi kristdemokrater begärde en särskild
              debatt då vi bara skulle få ägna oss åt just frågan om valfrihet
              i barnomsorgen. Men den avslogs av talmannen med hänvisning till
              att den debatt som vi har i dag skulle äga rum och att man skulle
              flytta fram den tidigare på dagen. Samtidigt lovade man att statsrådet
              skulle delta i den. Med detta lät vi oss nöja. Resultatet blev
              att debatten flyttades fram under dagen, men det var också det
              enda resultatet. Statsrådet uteblev. Var och en får väl dra sina
              egna slutsatser av det, men jag beklagar det i alla fall.
            </seg>
            <seg n="a881297f">
              Det gör jag inte minst därför att det under de senaste åren har
              vuxit fram något som närmast kan betecknas som ett folkligt uppror
              när det gäller den här frågan ute i kommunerna. Det är unga småbarnsföräldrar
              som upprörs över orättvisan i att inte barnomsorgspengarna fördelas
              till alla barn. De sitter inte tysta längre, utan de tar initiativ
              till namninsamlingar med krav på folkomröstning för eller emot
              att ekonomiska resurser ska ges även till de föräldrar som inte
              utnyttjar den kommunala barnomsorgen.
            </seg>
            <seg n="ccad957c">
              Nu är det inte mindre än 53 kommuner det är ganska många, det
              som frågan aktualiserats i på ett eller annat sätt. I de kommuner
              där en folkomröstning redan har genomförts har det blivit ett
              rungande ja på frågan om kommunerna ska kunna fördela pengarna
              mer rättvist. Flera kommuner har därför skrivit till regeringen
              och begärt att få bli försökskommuner i väntan på den lagändring
              som krävs för att de ska kunna uppfylla de här föräldrarnas önskemål.
              Men regeringen bemödar sig inte ens om att motivera sina avslag
              utan talar bara om att det inte ingår i socialdemokratisk politik
              att fördela pengar till föräldrar som själva vårdar sina barn
              det vill säga om de vill göra det längre än vad Socialdemokraterna
              tycker är det normala. Vad föräldrarna själva och kommunpolitikerna
              tycker är tydligen helt ointressant.
            </seg>
            <seg n="5e540a8b">
              Det här är en maktens arrogans som talar högre än alla högtidstal
              om hur viktigt det är med gräsrotsdemokrati och enskilda människors
              engagemang. För när människor verkligen engagerar sig och inte
              i vilken fråga som helst: det handlar faktiskt om deras egna barn
              möts de med kalla handen. Förutom att det är cyniskt av Socialdemokraterna
              tror jag faktiskt att det här också är farligt för demokratin.
              För den som slitit och kämpat med att samla in namnunderskrifter
              från minst 5 % av invånarna i kommunen där man bor, som sedan
              med namninsamlingen som stöd övertygat kommunfullmäktige, vilket
              inte alltid är så lätt, om att ordna en folkomröstning och som
              sedan vunnit den är det väldigt svårt att acceptera att detta
              engagemang möts så kallsinnigt. Det borde faktiskt även politiker
              kunna förstå. Det är inte så lätt att få de här människorna att
              engagera sig igen i en ny fråga för att hålla den lokala demokratin
              levande.
            </seg>
            <seg n="96701117">
              I dag har vi möjlighet att välja mellan allt möjligt, från olika
              elleverantörer och aktiefonder till minst fem olika mjölksorter
              när vi går och handlar. Men hur vi ska ordna omsorgen om våra
              egna barn, det bestämmer regeringen. Jag vet att jag kommer att
              få svaret att ingen tvingas till något mot sin vilja alla kan
              välja men ekonomiska styrmedel går inte att bortse ifrån. Det
              är bara de riktigt rika som kan välja fritt i dag. Alla andra
              får snällt anpassa sig till den föräldraledighet som regeringen
              bestämt är den rätta. När jag fick mina barn på 70-talet hade
              regeringen bestämt att det var sex månader som var normalt. Vi
              får väl vara tacksamma för att det är lite längre i dag, men det
              passar ändå inte alla, och det är det som är poängen.
            </seg>
            <seg n="69d3053d">
              Därför hade jag också tänkt fråga Lena Hallengren, som lyser
              med sin frånvaro, om hon skulle kunna tänka sig att öppna för
              en sådan här försöksverksamhet som innebär att kommuner som vill
              får möjlighet att tillmötesgå föräldrarnas önskemål om att kunna
              vara föräldralediga längre än vad som är möjligt i dag genom att
              kommunerna får rätt att införa någon form av kommunalt vårdnadsbidrag.
              Nu blir väl den här frågan hängande i luften i dag, men jag kan
              lova att vi återkommer.
            </seg>
          </u>
          <note n="b77b90e9">
            Med det yrkar jag bifall till reservation 4 under punkt 4 i UbU6.
          </note>
          <note type="speaker" n="b1737b50">
            Anf. 20 LENNART GUSTAVSSON (v):
          </note>
          <u who="lennart_gustavsson_0428b0" xml:id="i-b450c5031a0a0530-0" n="cd68a153">
            <seg n="ab351249">
              Fru talman! Jag ska ta upp Ana Maria Nartis tråd och försöka
              i viss mån göra den här debatten kanske lite mer intressant.
            </seg>
            <seg n="878d38ce">
              Vi debatterar ju två betänkanden, både UbU4 och UbU6, och dessutom
              har man, som Inger Davidson helt riktigt påpekade, hänvisat till
              den här debatten med anledning av Kristdemokraternas begäran om
              en särskild debatt. Jag beklagar också att Lena Hallengren inte
              har möjlighet att vara här.
            </seg>
            <seg n="e64c6a3d">
              För säkerhets skull inleder jag med att yrka bifall till reservation
              12 i UbU4.
            </seg>
            <seg n="12f4a63f">
              Jag tänker först prata om de fristående skolorna, speciellt de
              konfessionella, för att sedan resonera runt begreppet valfrihet.
            </seg>
            <seg n="33326e6c">
              Fru talman! Idén om en sammanhållen och likvärdig skola för alla
              är grundbulten i svensk skolpolitik. För Vänsterpartiet är det
              naturligt att i första hand lägga ned energi och kraft på att
              utveckla och förbättra den kommunala skolan. För oss är strävan
              mot ökad jämlikhet och minskade sociala klyftor det viktigaste.
            </seg>
            <seg n="9c82befc">
              Det finns ett demokratiskt värde i att elever med olika social
              och kulturell bakgrund och med olika förutsättningar och intressen
              möts under skoltiden. Därför är vår principiella uppfattning att
              skolsystemet ska kontrolleras demokratiskt av hela samhället,
              och vi är i många stycken kritiska till de fristående skolorna.
              Till skillnad från andra ser vi positivt på Skollagskommitténs
              förslag om att ändra beteckningen från fristående skolor till
              enskilda skolor.
            </seg>
            <seg n="aa186065">
              För att kunna utveckla demokratin och motverka intolerans och
              fördomar är det viktigt att skapa mötesplatser för människor med
              olika social och etnisk bakgrund. Skolan ska vara en sådan mötesplats.
              Därför innebär till exempel skolor på religiös eller etnisk grund
              en form av uppdelning som kan uppfattas som negativ.
            </seg>
            <seg n="cf132ef3">
              I läroplanerna både för det obligatoriska skolväsendet och för
              gymnasieskolan anges att undervisningen i skolan ska vara icke-konfessionell.
              Vänsterpartiet menar att detta är en mycket viktig princip särskilt
              i ett mångkulturellt samhälle. Att undervisningen inte ska ta
              ställning för en viss trosuppfattning utan i stället uppmuntra
              till eget kritiskt sökande efter kunskap och ge stöd i skapandet
              av en egen världsbild är för oss grundläggande i en demokrati.
            </seg>
            <seg n="bac0585b">
              Fru talman! Vi ställer oss frågande till hur de fristående skolor
              som drivs på konfessionell grund uppfyller detta grundläggande
              krav. Det är svårt att se varför offentliga medel ska användas
              till verksamheter som på avgörande punkter gör avsteg från gällande
              läroplaner. Den offentligt organiserade skolans uppgift är enligt
              vår mening bland annat att utgöra en mötesplats för barn och unga
              med olika ursprung och därmed verka för integration, förståelse
              och respekt.
            </seg>
            <seg n="d5f51749">
              Motivet till att tillåta offentlig finansiering av konfessionella
              skolor anges ofta vara att Sverige genom att underteckna olika
              internationella konventioner som barnkonventionen och Europakonventionen
              om mänskliga rättigheter är förbundet att offentligt finansiera
              dessa. Vi ställer oss frågande till detta och vill därför föreslå
              att regeringen får i uppdrag att göra en översyn av denna problematik.
              Det gäller läroplanens skrivningar och möjligheten till konfessionella
              skolor.
            </seg>
            <seg n="da677b61">
              Fru talman! Valfrihet är ett av vår tids innebegrepp, oavsett
              om det gäller skolval, pensionsplaceringar, teleleverantörer,
              tandkräm eller blöjor. Valfrihetens överordning får inte ifrågasättas.
              Ve den som gör det. Jag tänker ändå i viss mån göra det genom
              att framföra några funderingar:
            </seg>
            <seg n="187977e5">
              Den så kallade valfrihetsrevolutionen handlar i grunden om en
              värderingsförskjutning från ett gemensamt och solidariskt tänkande
              för mer jämlikhet mot ett i mina ögon mer egoistiskt och ekonomistiskt
              synsätt där individen går före kollektivet.
            </seg>
            <seg n="34bb8b84">
              Har jag då en bristande tilltro och tillit till individen? Tror
              jag inte på människors förmåga att göra val? Jo, jag tror på människan.
              Varje människa är unik och formar sin framtid tillsammans med
              andra. Arbetarrörelsens framväxt byggde på att gemensamt skapa
              en kraft som förmådde att förändra. Här måste vi vara självkritiska
              inom arbetarrörelsen. Om vi inte vågar, kan eller vill ta striden
              om värderingar så riskerar ord som solidaritet, jämlikhet och
              jämställdhet att förpassas till förstamajtalens tribuner. Valfriheten
              som vapen för att i grunden förändra människors värderingar måste
              vi kunna bemöta och diskutera.
            </seg>
            <seg n="9de3d6be">
              Fru talman! Beträffande valfriheten inom barnomsorgen uppfattar
              jag Kristdemokraternas initiativ som ett sätt att blåsa liv i
              debatten om vårdnadsbidrag. Om jag följt Kristdemokraternas debatt
              i frågan så säger man nu att kommunalt vårdnadsbidrag ska införas
              i alla kommuner och inte, som den tidigare ståndpunkten, vara
              frivilligt för kommunerna.
            </seg>
            <seg n="c8796424">
              Mina första frågor riktar jag inte till Kristdemokraterna utan
              närmast till de övriga borgerliga partierna, kanske även Miljöpartiet:
              Är ni med på Kristdemokraternas linje? Kristdemokraterna har länge
              varit tydliga i den här frågan, så det är intressant att veta
              om ni är med där.
            </seg>
            <seg n="09863f5f">
              Min andra fråga är: Lever fortfarande det samlade borgerliga
              förslaget om barnomsorgskonto och avdragsrätt för styrkta barnomsorgskostnader?
              Jag kanske har läst på dåligt, men jag skulle vilja veta det.
            </seg>
            <seg n="e222ce2f">
              Jag skulle också vilja fråga Kristdemokraterna om det kommunala
              vårdnadsbidraget ska finnas samtidigt som de samlade förskolereformerna
              med bland annat allmän förskola, barnbidrag och föräldrapenning
              ska vara orörda. Det kommunala vårdnadsbidraget blir då ett plusförslag.
              Då är jag nyfiken på finansieringen. Jag har faktiskt inte hunnit
              läsa in mig på det. Det finns säkert någon.
            </seg>
            <seg n="d71d7f5c">
              Fru talman! Den förskolereform som genomförts måste nu följas
              upp och vårdas. Som vänsterpartist ser jag fram mot att utifrån
              samarbetspartiernas 121-punktsprogram arbeta för att se till att
              det blir både mer personal och mindre barngrupper inom förskolan.
              Det här kräver naturligtvis prioriteringar, och jag vet att det
              vi hittills uppnått inom förskolan många gånger har uppnåtts i
              strid med borgerligheten. Jag ser hellre en fortsatt satsning
              på en förskola där det långsiktiga målet finns om en helt avgiftsfri
              förskola, öppen för alla barn, än en satsning på ett i mina ögon
              förlegat förslag om vårdnadsbidrag.
            </seg>
          </u>
          <note n="ca0d2091">
            Jag yrkar bifall till förslaget i utbildningsutskottets betänkande
            nr 6.
          </note>
          <note type="speaker" n="f1c837e7">
            Anf. 21 INGER DAVIDSON (kd) replik:
          </note>
          <u who="unknown" xml:id="i-0b53141383a88c7d-0" n="73574c7c">
            <seg n="2455a24c">
              Fru talman! Lennart Gustavsson yrkade bifall till reservation
              12 och citerade den mening jag hade tänkt citera: Det är svårt
              att se varför offentliga medel skall användas till verksamheter
              som på avgörande punkter gör avsteg från gällande läroplaner.
              Lennart Gustavsson talar då om de konfessionella skolorna.
            </seg>
            <seg n="80895510">
              Vilken grund har Lennart Gustavsson för detta påstående? Finns
              det verkligen belägg för att de på avgörande punkter gör avsteg
              från gällande läroplaner? I så fall skulle jag gärna vilja ha
              en hänvisning till de rapporterna.
            </seg>
            <seg n="f652fd6d">
              Eftersom jag fick frågan om vårdnadsbidrag kan jag svara på den.
              Vi tycker att även de föräldrar som inte utnyttjar kommunal barnomsorg
              ska få någon del av de offentliga medlen. Eftersom vi har en barnomsorgslag,
              och det är bra, som innebär att kommunerna ska erbjuda alla som
              har barn som fyller ett år barnomsorgsplats, så har kommunerna
              en mycket hög kostnad för varje ettåring. Att erbjuda ett vårdnadsbidrag
              som är något lägre än den offentliga kostnaden för barnomsorgen
              är inte svårt att finansiera. Det problemet kan vi nog lösa.
            </seg>
            <seg n="6a883dd8">
              Jag vill gärna ha svar på vilka rapporter som ni grundar er på
              i reservationen. Jag gillar inte att vi ska rösta på en reservation
              här i riksdagen som bygger på felaktiga påståenden.
            </seg>
          </u>
          <note type="speaker" n="0742b59a">
            Anf. 22 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-b450c5031a0a0530-1" n="cd68a153">
            <seg n="4015896d">
              Fru talman! Jag grundar det hela på de skrivningar som finns.
              Det står ganska tydligt i motionen och reservationen att läroplanen
              är tydlig när det gäller att det ska vara en icke-konfessionell
              undervisning. Vi undrar försynt: På vilket sätt går förekomsten
              av skolor som drivs på konfessionell grund ihop med läroplanens
              skrivningar om att undervisningen ska vara icke-konfessionell?
              Jag må vara dåligt informerad. Men för mig är det just de skrivningarna
              som står i bjärt kontrast mot varandra.
            </seg>
            <seg n="090d23a9">
              Jag har en fråga, bara för att vi på något sätt ska ha en debatt
              där vi förstår varandra. Du sade att barnomsorgslagen är bra.
              Ser Kristdemokraterna något problem i det faktum att barnomsorgslagen
              säger att man ska erbjuda plats i förskolan inom skälig tid? Man
              måste på samma sätt som inom skolan fast med lite tidsförskjutning
              kunna erbjuda plats.
            </seg>
            <seg n="c9bbeb20">
              Som jag ser det måste kommunerna om man inför ett kommunalt vårdnadsbidrag
              ändå upprätthålla en kapacitet för att kunna möta behovet av barnomsorgsplats
              den dag det uppstår. Är det något problem i det?
            </seg>
          </u>
          <note type="speaker" n="51c53af9">
            Anf. 23 INGER DAVIDSON (kd) replik:
          </note>
          <u who="unknown" xml:id="i-0b53141383a88c7d-1" n="73574c7c">
            <seg n="bcfce09e">
              Fru talman! Jag vill gärna hålla mig kvar vid de fristående skolorna
              ett tag. Lennart sade i sitt första inlägg att man ska forma sin
              framtid tillsammans med andra. Det handlade då om arbetarrörelsen.
            </seg>
            <seg n="f94e4039">
              Det är inte så att det finns andra grupper i samhället som kan
              få forma sin framtid tillsammans med andra utifrån sina värderingar?
              Det är just det som de fristående skolorna bygger på.
            </seg>
            <seg n="308ab66b">
              Man får göra vissa avsteg. Man ska bygga på läroplanen, men man
              får tala om att man tillhör en viss konfession och vad man tror
              på. Det gör man självklart inte för att tvinga någon eller övertyga
              och tvinga in eleverna i någonting. Men man har den möjligheten.
            </seg>
            <seg n="565e8a6c">
              Det är just det som är en del av det som ligger i begreppet fristående.
              Det kan också handla om andra saker. Det kan vara att man vill
              ha en annan pedagogik eller någonting sådant.
            </seg>
            <seg n="5303a7dd">
              Detta får konfessionella skolor göra. Jag förstår inte vad som
              ska utredas. Problematiken för Vänsterpartiet är att föräldrar
              får välja utifrån sina egna värderingar och att det är tillåtet
              i dag. Det tycker vi fortfarande att det ska vara.
            </seg>
            <seg n="299d56bf">
              Det var en andra fråga om hur vi ska hantera att kommunen måste
              erbjuda plats. Det finns självklart ett jättestarkt tryck från
              småbarnsföräldrar, som jag berättade i inledningen. Vi talar kanske
              om föräldrar som har barn i åldern etttre år.
            </seg>
            <seg n="2ed431ad">
              Om de får erbjudandet om vårdnadsbidrag kommer det att avlasta
              de stora barngrupperna. Det blir en vinnande situation för alla,
              både för dem som väljer att utnyttja det och för dem som väljer
              att få en dagisplats från det att barnet är 12 eller 13 månader.
            </seg>
            <seg n="07c8a130">
              Det blir en högre kvalitet. Jag ser verkligen inte vad Lennart
              Gustavsson menar med det problemet.
            </seg>
          </u>
          <note type="speaker" n="eaa43931">
            Anf. 24 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-b450c5031a0a0530-2" n="cd68a153">
            <seg n="c15fa498">
              Fru talman! Jag ska verkligen skärskåda det kristdemokratiska
              budgetalternativet och hur man får det att gå ihop. Jag har sett
              kristdemokratiska budgetar tidigare där det har funnits stora
              hål.
            </seg>
            <seg n="11320e26">
              Det är väldigt positivt om Kristdemokraterna ställer sig upp
              och försvarar den samlade förskolereformen och sedan utöver det
              vill ha någon form av tillägg. Jag ska läsa på hur det ser ut.
            </seg>
            <seg n="31685cec">
              Vi talar om att man ska forma sin framtid tillsammans. Jag tog
              mitt ursprung i arbetarrörelsens sätt att sluta sig samman och
              försöka forma sin framtid tillsammans. Det är naturligtvis viktigt
              med människors engagemang. Det sade jag också i mitt huvudanförande.
            </seg>
            <seg n="eede0254">
              Samtidigt får man också vara försiktig. Om vi vill ha ett mångkulturellt
              samhälle där människor med olika erfarenheter möts måste vi skapa
              sådana mötesplatser. Jag ser en risk i ökad segregering i och
              med att man har exempelvis konfessionella skolor.
            </seg>
            <seg n="fdfd4020">
              Det skapar grupper och öar i samhället i stället för att det
              skapar stora mötesplatser.
            </seg>
          </u>
          <note type="speaker" n="05872af9">
            Anf. 25 ANA MARIA NARTI (fp) replik:
          </note>
          <note n="4cf18701">
            Fru talman! Jag ska börja med att yrka bifall till reservationerna
            vilket jag glömde under mitt anförande. När det gäller betänkande
            4 yrkar jag bifall till reservation 18 under punkt 16 och betänkande
            6 reservation 8 under punkt 8.
          </note>
          <u who="ana_maria_narti_1cdb99" xml:id="i-ec4b02935dc3e85f-0" n="4552dde6">
            <seg n="322789ac">
              Jag skulle en gång till vilja ta upp frågan om konfessionella
              skolor och läroplanen. Jag ska gå in på praktiken. Låt bli dogmerna,
              teorierna och det välkända marxistiska påståendet att religion
              är opium för folket. Ateismen kan också vara opium för folket.
              Vi har sett det i Maos Kina. Det finns inget undantag på den ateistiska
              sidan för detta.
            </seg>
            <seg n="65c374c0">
              Låt oss gå in på praktiken. Låt oss säga att en skola som är
              kristen eller muslimsk i handling visar hur det går till att be
              och att leva enligt denna religiösa lära. Om skolan samtidigt
              presenterar andra religioner utan att rangordna dem, om skolan
              berättar ärligt och objektivt också om den ateistiska hållningen,
              vari ligger då faran?
            </seg>
            <seg n="4e1d684a">
              Det enda som skolan gör är att den förstärker banden mellan barn
              och föräldrar. Den ger en starkare grund för identiteten. Identitet
              är ett av de mest värdefulla värden vi bär med oss. Vi är ett
              mycket lätt byte för alla möjliga våldsamma tendenser i samhället
              om vi inte vet vem och vilka vi är.
            </seg>
          </u>
          <note type="speaker" n="997ce5c9">
            Anf. 26 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-b450c5031a0a0530-3" n="cd68a153">
            <seg n="5c97aad0">
              Fru talman! Det är lite svårt att svara på det. Det blir mer
              ett resonemang vi för här. Vi kan stanna vid frågan om religionsundervisning.
              Jag ska inte tala om värdegrund.
            </seg>
            <seg n="aeb1c28f">
              En skola kan naturligtvis förmedla olika former av värderingar,
              såväl religiösa som ateistiska. Jag tänker inte stå här och diskutera
              utifrån rollen som ateist eller något sådant.
            </seg>
            <seg n="537b8987">
              Det är otroligt viktigt att skolan tar detta uppdrag på största
              möjliga allvar. Skolan är den plats där vi formar synen på demokrati
              och en förmåga att själv göra olika vägval. Där ser jag att vi
              är överens om betydelsen.
            </seg>
            <seg n="12a23474">
              Vad jag har försökt att peka på är att vi skapar öar i samhället.
              Jag tror att jag och Ana Maria Narti är överens om värdet av att
              mötas över olika typer av gränser och att vi lever i ett mångkulturellt
              samhälle. Jag ser en hotbild i dessa öar.
            </seg>
            <seg n="80e52728">
              Det enda som vi har sagt är: På vilket sätt stämmer läroplanens
              skrivningar om icke-konfessionell undervisning överens med det
              faktum att vi tillåter konfessionella skolor?
            </seg>
          </u>
          <note type="speaker" n="711d021a">
            Anf. 27 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-b5ae46716c572a3d-1" n="4552dde6">
            <seg n="4b7a9a48">
              Fru talman! Jag tänker inte gå vidare i diskussionen om konfessionella
              skolor. Jag har ett förslag. Kan inte Folkpartiet tillsammans
              med Vänsterpartiet någon gång organisera ett seminarium kring
              dessa frågor och be olika grupper komma och berätta om sina erfarenheter?
              Låt oss lyssna i stället för att försöka bestämma åt andra människor
              hur de ska ha det.
            </seg>
            <seg n="6dba29a0">
              Jag vill säga något apropå valfriheten, som också var närvarande
              i Lennart Gustavssons anförande. Jag minns några knappar under
              en valkampanj där unga kommunister sprang omkring med en knapp
              där det stod: Stoppa valfriheten! Det var det roligaste jag hade
              sett.
            </seg>
            <seg n="3792deb2">
              Jag vill bara berätta om de finländska skolorna som blev möjliga
              när också valfriheten blev möjlig. Det är en av de starkaste och
              mest positiva erfarenheterna i Sveriges skolvärld i dag.
            </seg>
            <seg n="b16563a4">
              Finländarna som bor i Sverige är inte snobbar från överklassen.
              Det är arbetarklassen. De vill ha sina skolor. Barnen som går
              i finländska skolor lär sig svenska bättre än samma finländska
              barn i vanliga svenska skolor.
            </seg>
            <seg n="ae3c9914">
              De kommer ut med mycket bra betyg, och de har en mycket bättre
              social grund att växa på. Vad är det för fel på valfriheten även
              för arbetarklassen? Finländarna är det bästa exemplet på att dogmatismen
              kan döda skapandet. Det är bättre att titta på praktiken. Vi kan
              lära oss mycket av de finländska rosarödfärgade skolorna.
            </seg>
          </u>
          <note type="speaker" n="4595afaa">
            Anf. 28 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-b450c5031a0a0530-4" n="cd68a153">
            <seg n="9721222c">
              Fru talman! Först och främst måste vi ha verkligheten eller praktiken,
              som Ana Maria Narti väljer att kalla det allestädes närvarande.
              Jag tror att många av oss är ute och besöker verkligheten, ävenså
              jag. Detta har vi en gemensam syn på.
            </seg>
            <seg n="d32da853">
              När det gäller det gemensamma seminariet så kittlar det mig en
              aning att på ett eller annat sätt föra vidare debatten om de konfessionella
              skolorna och läroplanens skrivningar om icke-konfessionell undervisning.
              Jag tar det till mig. Jag törs inte lova här och nu att vi ordnar
              ett seminarium, men jag ser positivt på någon form av forum dit
              vi bjuder in människor och diskuterar problematiken.
            </seg>
            <seg n="8f423e8d">
              Knapparna med Stoppa valfriheten! roade tydligen Ana Maria Narti
              vid någon valrörelse. Vad jag försökte göra i mitt anförande var
              lite provokativt, men vi ska ju blåsa lite liv i debatten. Jag
              tycker att många av de borgerliga partierna ser på valfriheten
              okritiskt, som något oproblematiskt. Jag skulle vara glad om jag
              någon gång fick höra från ett borgerligt parti att det också finns
              en problematik i valfriheten. Det var därför jag använde ord som
              att det finns en aura runt begreppet valfrihet som något som inte
              får ifrågasättas. Ve den som gör det! Jag har vågat göra det,
              och jag tycker att fler borde se effekterna av den så kallade
              valfrihetsrevolutionen.
            </seg>
          </u>
          <note type="speaker" n="f1d29e4b">
            Anf. 29 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-a2aa2a84f3ba0439-1" n="a8b85e2c">
            <seg n="c64a7133">
              Fru talman! Lennart Gustavsson sade att han brukar besöka verkligheten.
              Det konfunderar mig något. Vi andra försöker leva i den.
            </seg>
            <seg n="7b74d17c">
              Lennart Gustavsson ställde i sitt anförande ett antal frågor
              om valfriheten. Han frågade om valfriheten är äkta. Nej, det är
              den inte i dag. Det finns grupper som är utestängda, till exempel
              barn med funktionshinder. Från borgerlig och moderat sida vill
              vi ändra på det. Valfriheten ska gälla alla. Vänsterpartiet går
              emot.
            </seg>
            <seg n="a908f2c4">
              Lennart frågade: Är valfriheten ett tecken på egoism? Nej, så
              är det inte. Föräldrar till barn med funktionshinder slåss ett
              helt liv för att barnen ska få en god skolgång och förståelse
              för sin situation. Det är ett uttryck för ansvarstagande. Egoism
              är när man försöker styra andra och inte tar hänsyn till deras
              behov.
            </seg>
            <seg n="fa9b466c">
              Lennart frågade: Är valfriheten en värderingsförskjutning? Javisst
              är den det. Jämfört med den kommunala enhetsskolelinje som Vänstern
              företräder är det definitivt en värderingsförskjutning. Vi menar
              att alla ska ha en fungerande skola och inte vara hänvisade till
              en skola som kanske inte fungerar för dem.
            </seg>
            <seg n="3df60015">
              Lennart frågade: Handlar valfriheten om solidaritet och jämlikhet?
              Ja, från vår sida gör den det. Vi hävdar att för Vänsterpartiet
              har detta för länge sedan ersatts av ett systemtänkande där ett
              vackert enhetligt kommunalt skolsystem ersätter en skola som fungerar
              för alla barn. Ett exempel är att Vänstern medverkar till att
              stänga specialskolor som Ekeskolan och Hällsboskolan. Man nekar
              till att skapa skolsystem som har kunskap för alla och möjlighet
              till individanpassning för alla. Vänstern menar att man ska gå
              i en skola oavsett om den fungerar eller inte.
            </seg>
            <seg n="4b3b742b">
              Jag vill fråga Lennart Gustavsson varför Vänstern vägrar att
              låta barn med funktionshinder välja skola. Besök inte bara verkligheten
              utan pröva att leva i den, Lennart!
            </seg>
          </u>
          <note type="speaker" n="b4bd2cd1">
            Anf. 30 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-b450c5031a0a0530-5" n="cd68a153">
            <seg n="beaeab49">
              Fru talman! Även om jag nu råkade säga fel så tror jag att jag
              i lika hög grad som Sten Tolgfors lever i en verklighet. Jag försöker
              skaffa mig kunskap och information och vara delaktig.
            </seg>
            <seg n="c2599ba1">
              Det är en fråga om värderingar. Jag diskuterade värderingsförskjutningar.
              Sedan kan man tycka att de är positiva eller negativa; vi har
              olika värderingar. Det är därför vi står här!
            </seg>
            <seg n="c797006c">
              Sten Tolgfors lyfter fram frågan om funktionshindrades rätt att
              välja. Om jag är rätt informerad behandlas frågor om funktionshinder
              också i samband med att vi ska jobba fram ett förslag till en
              ny skollag. Debatten om bland annat Ekeskolan har vi fört under
              flera år. Sten Tolgfors är en av dem som förtjänstfullt håller
              liv i den debatten. Jag ska inte upprepa vad som har sagts där.
            </seg>
            <seg n="4ab70b90">
              Ändå måste man fundera lite och ställa en fråga: Ser inte Sten
              Tolgfors som moderat företrädare något som helst problem i valfriheten
              och vad den kan leda till? Du konstaterade att det finns ett problem
              i och med att valfriheten kanske inte är äkta. Många kan kanske
              inte välja. Det finns också rapporter som visar hur valfriheten
              leder till ökad segregation. Man måste våga se detta även om man
              brinner av iver för att se valfriheten som ett sätt att förändra.
            </seg>
          </u>
          <note type="speaker" n="accf82f0">
            Anf. 31 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-a2aa2a84f3ba0439-2" n="a8b85e2c">
            <seg n="e0df195a">
              Fru talman! Jag är smickrad över att jag tydligen är norm för
              Lennart Gustavssons förhållningssätt till verkligheten. Han jämför
              sig med om jag är ute eller inte.
            </seg>
            <seg n="b03b8dc4">
              Låt mig konstatera att politiker inte har rätt att använda barn
              som integrationspolitiska verktyg. Det är en förälders ansvar
              att se till att barnet finns i en skola som fungerar väl och där
              han eller hon kan växa och utvecklas.
            </seg>
            <seg n="1f2741bc">
              I min hemstad Örebro skiljer det mellan 1 och 2 och uppemot 40
              % mellan de kommunala skolorna när det gäller andelen elever som
              inte når fram till fullständiga betyg. Med vilken rätt vill Lennart
              Gustavsson som politiker se till att hålla kvar ett barn som inte
              trivs och inte lär sig läsa och skriva i en skolmiljö som inte
              fungerar? Med vilken rätt vill han neka goda alternativ att växa
              fram?
            </seg>
            <seg n="3381da11">
              Jag återgår till att tala om barn med funktionshinder. Ungefär
              hälften av landets skolor har ingen handikappanpassning. Barn
              med funktionshinder tvingas välja skola, om de nu över huvud taget
              har möjligheten, utifrån om det finns en hiss eller inte. De kan
              inte välja utifrån kvalitativa variabler, inte utifrån pedagogik
              eller profil på skolan, inte utifrån vilket intresse de har för
              ämnen eller för sin framtid och inte utifrån social miljö. De
              är utestängda från allt detta. Jag tycker att det är i grunden
              djupt upprörande.
            </seg>
            <seg n="715f6d8c">
              Vi moderater lägger 300 miljoner kronor extra för att skapa valfrihet
              för multifunktionshindrade barn. Vi vill ge dem en lagstadgad
              rätt att välja skola och en nationell finansiering för att garantera
              att det verkligen blir så. Vad säger Vänstern? Man säger nej.
              I stället får vi höra Lennart Gustavsson stå och vädra gamla ord
              som inte längre har någon täckning. Här pratas om solidaritet
              och egoism. Det är vi som står för solidaritet, och det är Vänstern
              som står för egoism. Vi ser till att skapa ett skolsystem som
              fungerar för alla barn utifrån deras förutsättningar.
            </seg>
            <seg n="52961d8a">
              Vi tror inte på ett vackert enhetligt kommunalt skolsystem där
              Lennart Gustavsson och andra politiker radiostyr barns skolval
              från Helsingfors. Det är bara barn och föräldrar som kan besluta
              om detta själva, för de känner till barnens förutsättningar och
              behov. Låter vi sedan skolor verka fritt så kommer det att uppstå
              alternativ som fungerar mycket väl för alla barn.
            </seg>
          </u>
          <note type="speaker" n="69cacb10">
            Anf. 32 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-b450c5031a0a0530-6" n="cd68a153">
            <seg n="a54ef030">
              Fru talman! Jag tar tillbaka vad jag sade i fråga om att leva
              i samma verklighet. Jag välkomnar Sten Tolgfors att besöka antingen
              min hemkommun eller min grannkommun Sorsele och plädera för att
              barnen där ska ha möjlighet att välja minst två skolor. Han kan
              plädera för den stora vitsen med valfrihet och möjlighet att välja
              som där ska finnas. Nej, Sten Tolgfors, verkligheten finns inte
              bara i Örebro, Helsingfors eller i andra storstadsområden; verkligheten
              finns långt ute i landet också. Där ser det ut på ett helt annat
              sätt. Våga någon gång fundera på valfriheten som begrepp! Våga
              någon gång kritiskt granska vad ni håller på med!
            </seg>
            <seg n="81440add">
              Sten Tolgfors använde i sitt inledningsanförande en viss tid
              till att raljera över hur man väljer att ta till sig Skolverkets
              rapporter. Det kan jag hålla med om. Men sanningen är att ni,
              bland annat från moderat håll, är duktiga på att inte se en del
              av de rapporter som kommer fram.
            </seg>
            <seg n="d5aa208a">
              Skolverket har ju tagit fram en rapport där man pratar om att
              valfriheten leder till segregation. Jag har aldrig hört en moderat
              företrädare med något ord nämna en sådan rapport. Vad som är sant
              och vad som inte är sant är också en värderingsfråga. Sten Tolgfors
              står upp här som moderat företrädare och säger att moderat politik
              innebär solidaritet och att vänsterpartistisk politik innebär
              egoism. Jag tror att var och en som granskat och följt de olika
              förslag vi driver här i riksdagen vet att det klingar minst sagt
              falskt.
            </seg>
          </u>
          <note type="speaker" n="1124eda0">
            Anf. 33 SOFIA LARSEN (c):
          </note>
          <u who="sofia_larsen_d06afa" xml:id="i-996656d03f7268cb-0" n="60275c01" next="i-b6e051cfb93859c5-0">
            <seg n="67aca883">
              Fru talman! Tid är en knapp resurs för många småbarnsföräldrar.
              Det är många som känner att tillvaron är väldigt stressig och
              att livspusslet inte alltid är så lätt att få ihop.
            </seg>
            <seg n="32ae606a">
              Grunden för Centerpartiets familjepolitik är ett ökat självbestämmande,
              en ökad valfrihet, bättre möjligheter att kombinera familjeliv
              och arbetsliv samt möjligheter att få mer tid med sina barn.
            </seg>
            <seg n="84ab5b74">
              Det här förutsätter att familjernas ekonomiska utrymme stärks
              så att föräldrarna har möjlighet att ta ansvar för barnens uppväxt
              när det gäller både barnomsorgen och skolan. Självbestämmande
              förutsätter förstås mångfald. Det är viktigt att det finns olika
              former av barnomsorg att välja mellan.
            </seg>
            <seg n="1ccfd1c8">
              En allt större del av våra barn går i förskolan. Den spelar en
              viktig roll för barns utveckling och lärande. I dag är 380 000
              barn inskrivna i förskola eller familjedaghem. Enligt Kommunförbundets
              prognoser kommer antalet barn i förskolan att öka under kommande
              år, inte minst på grund av den babyboom som är nu. Det här medför
              att vi behöver göra en hel del förändringar. Vi behöver stärka
              kommunernas ekonomi och öka möjligheterna för familjerna att själva
              bestämma över sin barnomsorg.
            </seg>
            <seg n="47ccb2a9">
              Jag tycker att valfrihet är en grundbult i familjernas självbestämmande.
              Det förutsätter som sagt en mångfald av barnomsorgsformer. En
              barnomsorg ska ge utrymme för nytänkande. Det ska finnas olika
              tjänster anpassade efter nutidens efterfrågan samt efter den enskilda
              familjens unika behov. De olika omsorgsformerna ska vara kostnadsneutrala
              för den enskilda familjen. Man ser ju också att olika omsorgsformer
              ökar mångfalden och stimulerar utvecklingen gentemot varandra.
            </seg>
            <seg n="a6f258c7">
              Det måste finnas en riktig valfrihet, inte ett mellanting som
              det är i dag. Varje enskild familj ska kunna välja den barnomsorg
              som passar just den bäst oavsett om det är i kommunal regi, i
              familjedaghem eller i kooperativ. Makten över barnomsorgen ska
              flyttas från staten och kommunpolitiken direkt till föräldrarna.
            </seg>
            <seg n="6baf1c8a">
              Centerpartiet vill införa en etableringsfrihet inom barnomsorgen.
              Alla barnomsorgsformer som lever upp till skollagens bestämmelser
              ska ha rätt till ett kommunalt bidrag. Därmed vill jag yrka bifall
              till reservation 16 under punkt 14 i betänkande UbU4.
            </seg>
            <seg n="ed337ee6">
              Frågan som jag ställer mig är varför Socialdemokraterna och Vänsterpartiet
              är så rädda att låta föräldrarna själva bestämma. Hur kan det
              komma sig att man vågar säga att man bestämmer över precis alla
              familjer runtom i landet och göra sig till tolk för alla familjer
              runtom i landet? Hur kan man tycka att vi i riksdagen, i det här
              fallet Socialdemokraterna och Vänstern, ska styra med järnhand
              över alla familjer ute i landet? Varför vågar man inte släppa
              ansvaret till dem som vet bäst, i det här fallet föräldrarna själva?
              Alla vi vet ju att familjerna ser olika ut. De har olika behov
              och förutsättningar. Jag tycker faktiskt att det är en skam att
              man fortfarande håller så hårt fast vid den centralmakt som ska
              styra över dem som egentligen bör få bestämma själva, nämligen
              föräldrarna.
            </seg>
            <seg n="197c1140">
              Det är synd att minister Hallengren inte är här i dag, vilket
              hon sade att hon skulle vara. Då hade vi kunnat fortsätta den
              här diskussionen och ställa henne till svars. Men jag kan ju passa
              på att fråga den socialdemokrat som är i kammaren och som ska
              vara med i debatten hur länge man tänker hålla fast vid den här
              centralstyrda makten. Hur länge tänker man hindra familjerna från
              att själva vara med och bestämma över sina egna liv?
            </seg>
            <seg n="ced4b965">
              Fru talman! Valfriheten är viktig även inom skolan. De fristående
              skolorna har haft, och har, en betydelsefull roll i det svenska
              skolväsendet, inte minst genom den mångfald och de olika pedagogiska
              inriktningar som de representerar. Jag tycker också att de utgör
              ett viktigt inslag i den öppenhet och valfrihet som ska känneteckna
              hela skolväsendet. Oavsett om det är en kommunal eller en fristående
              skola är det väldigt viktigt att skolan följer läroplanen. Vi
              anser att granskningen av skolorna ska göras av ett nationellt
              kvalitetsinstitut för att stärka skolorna lokalt och ge möjlighet
              till en mer likvärdig utbildning i hela landet.
            </seg>
            <seg n="e708f23d">
              En annan sak som är viktig för de fristående skolorna är att
              de fristående gymnasieskolornas bidragsregler behöver rättas till
              eftersom det system som infördes för något år sedan har medfört
              stora problem och inte alls fungerar särskilt bra.
            </seg>
            <seg n="a5ebc420">
              För att likställa de fristående skolorna med de kommunala skolorna
              är det viktigt att också de fristående skolorna får erbjudande
              om att ha det individuella programmet. Det skulle ge en riktig
              valfrihet. Nu har utbildningsministern gjort en helomvändning
              och säger att det individuella programmet ska finnas inom de kommunala
              skolorna. Det vore intressant att höra vad socialdemokraterna
              här i kammaren säger om att de fristående skolorna ska få den
              möjligheten eftersom vår utbildningsminister numera tycker att
              det är väldigt bra att ha det i de kommunala skolorna.
            </seg>
            <seg n="79c447e5">
              Regeringen har tidigare skrivit i en budgetproposition att kommunala
              och fristående skolor bör verka på samma villkor. I den senaste
              budgetpropositionen skriver man: Det krävs också att fristående
              skolor är öppna för alla elever, oavsett kön och oavsett social,
              kulturell eller etnisk bakgrund.
            </seg>
            <seg n="6b2b635e">
              Det här är fina ord som vi alla kan ställa upp på, men som vi
              tidigare hörde gäller detta tyvärr inte alla. Det gäller inte
              för barn som har behov av särskilt stöd. Det är någonting som
              vi i Centerpartiet inte kan acceptera.
            </seg>
            <seg n="af650f6a">
              De fristående skolorna ska ju, liksom de kommunala, vara förpliktigade
              att erbjuda utbildning på lika villkor för alla elever, även dem
              som kräver extra ekonomiska resurser. Barn med funktionsnedsättning
              ska ha samma möjlighet att gå i de fristående skolorna. Därför
              behövs det ett regelverk eller riktlinjer för bedömning av vilken
              typ av stöd som ska gälla så att frågan om särskilt bidrag lättare
              kan prövas och så att stöd kan ges på samma villkor till en fristående
              skola som till en kommunal skola.
            </seg>
          </u>
          <note n="e16b9a44">
            Därmed vill jag också yrka bifall till reservation 8 under punkt
            6 i UbU4.
          </note>
          <u who="sofia_larsen_d06afa" xml:id="i-b6e051cfb93859c5-0" n="60275c01" prev="i-996656d03f7268cb-0">
            <seg n="1c6490a9">
              Fru talman! Slutligen vill jag yrka bifall till ytterligare en
              reservation. Det är reservation 5 under punkt 5 i UbU6. Även där
              handlar det om valfrihet i skolan. Valfriheten i skolan är viktig.
              Den är kanske speciellt viktig för de barn och elever som lever
              med ett funktionshinder. Den här reservationen innebär att alla
              elever ska ha samma möjligheter, oavsett vilken typ av hjälp och
              stöd man behöver i skolan.
            </seg>
          </u>
          <note type="speaker" n="14fc33db">
            Anf. 34 MIKAEL DAMBERG (s):
          </note>
          <u who="mikael_damberg_2ebd0b" xml:id="i-a8a19624780fa348-0" n="345794c6">
            <seg n="53319392">
              Fru talman! I dag debatterar vi två olika betänkanden samtidigt,
              valfrihet i skolan och fristående skolor. Dessa både betänkanden
              rymmer 68 olika motionsyrkanden om allt från nationell skolpeng
              och etableringsfrihet för förskolor till uppföljning och utvärdering
              av fristående skolor. På flera punkter är våra partiers olika
              åsikter väl kända och redan debatterade och voterade. Vi socialdemokrater
              har i dessa båda betänkanden klargjort vår uppfattning och våra
              argument.
            </seg>
            <seg n="2d9e89c0">
              När det gäller de fyra redan debatterade lagreglerna om fristående
              skolor nöjer jag mig med att konstatera att det är beklagligt
              att en majoritet av riksdagens ledamöter, trots att Sverige har
              ett av världens mest generösa friskolesystem, blockerar varje
              försök att utifrån en helhetssyn skapa mer likvärdiga förutsättningar
              för både kommunala och enskilda skolor.
            </seg>
            <seg n="9655436d">
              Fru talman! Utgångspunkten för oss socialdemokrater är att alla
              skolor i Sverige ska vara bra skolor. Undervisningen ska hålla
              en hög och likvärdig kvalitet i hela landet och i alla bostadsområden.
              Min grundläggande övertygelse är att vi tillsammans måste ta ansvar
              för en gemensam skola.
            </seg>
            <seg n="149a6984">
              För att ge alla elever den bästa starten i livet har vi socialdemokrater
              målmedvetet prioriterat satsningar på skolan. Under ett antal
              år har resurserna till skola och fritis ökat successivt för att
              göra det möjligt att anställa 15 000 fler lärare och andra specialister.
              Rätten och möjligheten att välja skola är värdefull, men ingen
              elev eller förälder ska känna sig tvingad att välja bort en skola
              för att den är dålig.
            </seg>
            <seg n="34bd4ffe">
              Därför måste den skola som ligger närmast hemmet hålla hög kvalitet.
              Därför måste villkoren, öppenheten och kvalitetskontrollen vara
              lika för alla skolor oavsett vem som driver dem.
            </seg>
            <seg n="a8171900">
              De fristående skolorna har en naturlig plats i det svenska skolsystemet.
              Visst har de fristående skolorna bidragit till ökad mångfald,
              i vissa fall till pedagogisk förnyelse och ofta till ett större
              lokalt engagemang hos elever, föräldrar och lärare. Men vi kan
              inte blunda för problemen. Vi kan konstatera att segregationen
              har ökat. Flera studier bekräftar att valfrihet riskerar att förstärka
              och fördjupa etnisk och social segregering. Vi kan tydligt se
              ett växande gap mellan skolor med låg respektive hög status.
            </seg>
            <seg n="9178ddab">
              Den stora skiljelinjen i svensk utbildningspolitik går mellan
              de partier som är beredda att försvara alla elevers rätt till
              en likvärdig utbildning och de partier som accepterar att vissa
              skolor förfaller. Moderaternas krav på en enhetlig skolpeng är
              det tydligaste exemplet på detta. Om detta kombineras med vinstdrivande
              skolföretag och skolavgifter skapar det farliga ekonomiska drivkrafter
              för fristående skolor att välja att ta emot bara de mest lönsamma
              eleverna. Detta marknadstänkande i skolan måste motarbetas. Jag
              är glad över att både Centerpartiet och Kristdemokraterna säger
              nej till det här systemet.
            </seg>
            <seg n="b3ff9fbc">
              Vi socialdemokrater har lärt oss att valfrihet blir reell först
              när den kombineras med en medveten politik som innebär att man
              satsar mest resurser där behoven är störst. Lika chanser för alla
              elever förutsätter olika mycket stöd.
            </seg>
            <seg n="6e8ac01f">
              Fru talman! Som småbarnspappa vet jag av egen erfarenhet att
              föräldrar vill ha valfrihet och hög kvalitet. Det går inte att
              frikoppla frågan om fria val från frågan om vad man egentligen
              har att välja mellan. Utan den moderna svenska familjepolitiken
              skulle barnfamiljers frihet vara kraftigt begränsad. Vår unika
              föräldraförsäkring ger både mamman och pappan möjlighet att vara
              hemma med barnen när de är små. Minst lika viktigt är att den
              ökar jämställdheten genom att göra det möjligt för både kvinnor
              och män att kombinera föräldraskap med arbete.
            </seg>
            <seg n="ab4ab93f">
              Det var omtanken om barnen och övertygelsen att ingen skulle
              behöva välja mellan att skaffa barn och arbeta som förskolan steg
              för steg utvecklades i vårt land. Vi har anledning att känna stolthet
              över förskolans pedagogiska verksamhet med leken som metod och
              omsorg och lärande hand i hand.
            </seg>
            <seg n="c9b1f2c7">
              Nu går vi vidare för att höja kvaliteten ytterligare. Under de
              närmaste åren kommer vi att avsätta pengar för att göra det möjligt
              att anställa 6 000 fler förskollärare och barnskötare i förskolan
              för att höja kvaliteten och minska barngruppernas storlek.
            </seg>
            <seg n="7925dcaf">
              Låt oss vara ärliga. Det har alltid stått en politisk strid om
              förskolans pedagogiska verklighet. Det var inte självklart att
              förskolan skulle få en egen läroplan. Det var inte självklart
              att avgifterna skulle sänkas ordentligt med maxtaxan, att även
              barn till arbetslösa och föräldralediga skulle ha rätt till 15
              timmar i veckan, att alla 4- och 5-åringar skulle ha rätt till
              en allmän förskola.
            </seg>
            <seg n="650f1991">
              Kristdemokraterna har motarbetat varje steg på vägen. I dagens
              debatt driver partiet frågan om ett kommunalt vårdnadsbidrag som,
              vad jag förstod, ska vara obligatoriskt för alla kommuner. Det
              kommer inte bara att undergräva jämställdheten utan också dränera
              förskolan på resurser. Det var ett tydligt besked från Kristdemokraterna
              i dagens debatt. Men var fanns beskedet från Folkpartiet? Hur
              ser Folkpartiet på obligatoriska vårdnadsbidrag på kommunal nivå?
            </seg>
            <seg n="cb4bd85b">
              Sverige präglas av stor mångfald i barnomsorgen. Inte minst OECD
              har uppmärksammat bredden i den svenska förskolan. Organisationen
              konstaterade att vi har förskola, fritidshem, familjedaghem, öppna
              förskolor och nattomsorg. Pedagogiken varierar också. Det finns
              Montessori, Reggio Emilia, I Ur och Skur och miljö- och IT-profilerade
              förskolor, för att nämna några exempel. Också driftsformerna varierar,
              från föräldra- och personalkooperativ till kommunala och enskilda.
              Jag tycker att det är viktigt att se den här bredden och mångfalden
              när vi talar om valfrihet i barnomsorgen.
            </seg>
            <seg n="5dd1391e">
              Jag har i ärlighetens namn lite svårt att se varför vi skulle
              vilja bryta upp ett väl fungerande system som bevisligen har skapat
              mångfald i barnomsorgen. Redan inom ramen för det system vi har
              i dag går snart sagt vart femte barn, 17 %, i en fristående förskola.
              Det är tre gånger fler än andelen gymnasieelever som går i en
              fristående skola. Det om något är väl ett uttryck för att det
              finns mångfald och valfrihet i förskolan.
            </seg>
            <seg n="c9b3488e">
              Jag är rädd för att den motsättning och misstänksamhet som i
              dag finns inom kommunsektorn på skolområdet ska smitta av sig
              på förskolans område. Jag har träffat många kommunföreträdare
              från olika partier som menar att det föreslagna systemet skulle
              undergräva ekonomin och kanske slå sönder möjligheten att bedriva
              lokal förskoleverksamhet i samarbete mellan offentliga och enskilda
              huvudmän och inte i konkurrens. Vi borde fundera på om det här
              egentligen är det vi vill uppnå. Jag hoppas att man i diskussionen
              och förhandlingarna om den nya skollagen kommer att ta dessa frågeställningar
              på allvar.
            </seg>
            <seg n="36bdfc7f">
              Fru talman! Jag vill avsluta med att yrka bifall till förslagen
              i de båda betänkandena UbU4 Fristående skolor och UbU6 Valfrihet
              i skolan och yrka avslag på samtliga motioner.
            </seg>
          </u>
          <note type="speaker" n="2825cc8f">
            Anf. 35 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-a2aa2a84f3ba0439-3" n="a8b85e2c">
            <seg n="de3cde50">
              Fru talman! Jag sade i mitt inledningsanförande att vi aldrig
              hör socialdemokrater hålla några som helst brandtal om den fjärdedel
              av alla barn som inte når fram till grundskolans kunskapsmål.
              Sedan går Mikael Damberg upp och bekräftar precis detta. De finns
              inte i Socialdemokraternas värld. De är inte intressanta. Man
              föreslår inga förändringar för att förbättra för dem. I stället
              får vi tomma begrepp. Den här gången heter det likvärdig utbildning.
              Samtidigt vet vi att vart fjärde barn inte når fram.
            </seg>
            <seg n="8f43e0d9">
              Jag vill fråga Mikael Damberg: Varför finns kunskapsmålen i Socialdemokraternas
              värld om man inte anser att alla barn ska få förutsättningar att
              nå dem? Är enligt Socialdemokraterna kunskapsmålen för högt satta
              eller är det den egna skolpolitiken som är misslyckad?
            </seg>
            <seg n="b55d7872">
              Jag gör en annan reflexion. Mikael Damberg gick upp och talade
              om att Moderaterna föreslog en enhetlig skolpeng. I vilket moderat
              dokument anser Mikael Damberg att han har stöd för att påstå detta?
            </seg>
            <seg n="da9692ff">
              Jag noterar att han är helt i otakt med sin egen skolminister
              som i budgetdebatten i kammaren erkände att Moderaterna alls inte
              föreslår en enhetlig skolpeng utan tvärtom en skolpeng som är
              individuell till sin storlek men ger lika valmöjlighet för alla
              barn. Östros fick då säga: Barnen med funktionshinder och särskilda
              behov klarar ni nog. Sedan hade han säkert andra invändningar.
              Mikael Damberg har ett argument som nog är mer än ett år gammalt.
            </seg>
            <seg n="9f113710">
              Mikael Damberg säger också att alla skolor ska vara bra skolor.
              Men det är ju inte så i Socialdemokraternas Sverige. Vi har skolor
              där mer än hälften av eleverna inte når fram till kunskapsmålen,
              och vi har skolor där alla når fram till kunskapsmålen. Vi har
              nu exemplet med skolan i Knutby där en kommunal skola uppenbarligen
              har haft problem med värdegrunden. Likväl har vi inga förslag
              från Socialdemokraterna om fristående kvalitetsutvärdering där
              alla skolor utvärderas med samma ögon lika ofta och på samma sätt
              oavsett huvudman. Socialdemokraterna vill att kommuner som uppenbarligen
              inte alltid klarar kvalitetsutvärderingen av egna skolor i dag
              också ska granska andras.
            </seg>
          </u>
          <note type="speaker" n="ec1f6eec">
            Anf. 36 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-1" n="345794c6">
            <seg n="04e2070d">
              Fru talman! Det är lite intressant att Sten Tolgfors inte tidigare
              begärt replik i valfrihetens namn på Folkpartiet eftersom ni har
              haft en debatt i tidningen. Vi kanske kan återkomma till det med
              Folkpartiet.
            </seg>
            <seg n="0816028e">
              Jag talade om kvaliteten i skolan. Jag talade om de stora satsningar
              vi gör på den svenska skolan just nu. Vi bygger år för år ut stödet
              till skolorna för att de ska kunna anställa 15 000 nya lärare
              och andra specialister för att just kunna stötta de barn som inte
              får det stöd och den hjälp de förtjänar i dagens skola.
            </seg>
            <seg n="23f4e39d">
              Det är en av huvudpunkterna i regeringens skolpolitik. Det möter
              motstånd. Moderaterna har tidigare uttalat motstånd mot det här,
              framför allt i sin budgetmotion. De vill ge 5 miljarder mindre
              till kommunerna. Det är klart att man kan tala om att ge 300 miljoner
              mer till funktionshindrade elever om man samtidigt tar 5 miljarder
              från kommunerna och hoppas att kommunerna ska kunna bedriva lika
              bra skolverksamhet. Det blir mindre pengar till lärare och annat
              stöd till de elever som behöver det i Moderaternas Sverige.
            </seg>
            <seg n="641b328c">
              Det är intressant när det gäller skolpengen. Vi har försökt få
              besked gång på gång. I förra debatten frågade jag Tolgfors, men
              han ville inte svara. Det gällde nationell skolpeng. Hur ska det
              gå till? Vad betyder den skrivning ni har i er reservation att
              skolpengen kan anpassas efter elevens behov? Vi Socialdemokrater
              har en helt annan uppfattning. Vi tycker att resurserna till skolan
              ska fördelas efter behov. Det är en väldig skillnad mellan kan
              och ska. Betyder det att det ska finnas en statlig myndighet?
              Ska Skolverket fördela de här pengarna? Är det där man vet vilka
              behov den enskilda eleven har, vad föräldrarna behöver och vad
              skolan behöver i olika bostadsområden? Om du kan ge mig svar på
              det i dagens debatt vore det spännande.
            </seg>
          </u>
          <note type="speaker" n="323a51a4">
            Anf. 37 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-a2aa2a84f3ba0439-4" n="a8b85e2c">
            <seg n="815e431e">
              Fru talman! Mikael Damberg hade alldeles uppenbarligen inget
              som helst stöd för sitt påstående att det var en enhetlig skolpeng
              som Moderaterna företrädde. Han fick till och med backa från det
              i sitt eget inlägg.
            </seg>
            <seg n="fdc31b0e">
              Han erkänner nu också plötsligt att problem finns i den svenska
              skolan trots decennier av socialdemokratiskt maktinnehav. Men
              vi hör aldrig några brandtal om de 25 % av barnen som aldrig når
              målen i dagens kommunala enhetsskola. Det är faktiskt Socialdemokraterna
              som har bevisbördan. Ni har inte en skola som ger lika goda förutsättningar
              för alla barn att klara framtiden. Ni har en skola där vart fjärde
              barn får lära sig i 16-årsåldern att det inte räcker till. Vart
              tionde barn nekas att fritt välja sina framtidsmöjligheter. 100
              000 barn är mobbade. Mikael Damberg har väldigt mycket att svara
              upp mot.
            </seg>
            <seg n="20a95bf3">
              Den svenska skolan är unik såtillvida att vi ger mest i världen
              till skola men långt ifrån mest i världen till undervisning. Mindre
              än hälften av skolans resurser når nämligen fram till klassrummet
              och undervisningssituationen. Den överpolitiskt styrda svenska
              skolan använder mer än hälften av resurserna till administration,
              lokaler och kringkostnader. Det är en förklaring till att de här
              barnen, vart fjärde barn, inte får det stöd och den hjälp de behöver.
            </seg>
            <seg n="93178fca">
              Vi ändrar på detta. Vi skapar ett skolpengssystem som bildligt
              och bokstavligt följer varje barn efter behov ända in i klassrummet.
              Vi frikopplar det från den administration som även under krisåren
              växte när man skar ned på undervisning. Vi vet nämligen hur man
              prioriterar och vad man ska använda resurserna till.
            </seg>
            <seg n="cae91cc1">
              Vi vet också att barnen på Ekeskolan kostar kanske 1 ½ miljon
              om året och därför måste ha en skolpeng som är ungefär så stor,
              medan snittet för en svensk elev utan särskilda behov kanske ligger
              på lite drygt 60 000.
            </seg>
            <seg n="80d2ccaa">
              Vi ser också framför oss ett system där särskilda behov av olika
              slag kan ge tillägg. Jag tror dessutom att detta system kommer
              att bli betydligt mindre byråkratiskt och administrativt topptungt
              än det som Mikael Damberg står för i dag där mer än hälften av
              skolans resurser används till annat än undervisning.
            </seg>
            <seg n="59bfd966">
              Skolans problem är en politisk systemkris, inte ett problem som
              lärarna står för i klassrummen.
            </seg>
          </u>
          <note type="speaker" n="ded2e87a">
            Anf. 38 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-2" n="345794c6">
            <seg n="ef213466">
              Fru talman! Möjligtvis kan det bli mindre byråkratiskt, i likhet
              med de sovjetiska femårsplanerna, att en statlig myndighet Skolverket
              eller någon annan, som ni skriver ska sitta i Helsingfors och
              försöka avgöra vilka behov enskilda elever har i var och en av
              våra tusentals skolor i olika bostadsområden runtom i Sverige.
            </seg>
            <seg n="2d59ebf2">
              Hur ska eleven då välja? Det är inte samma skolpeng utan det
              finns olika skolpengar, säger du. Det har ni utvecklat mycket
              när det gäller funktionshindrades möjligheter att välja men inte
              när det gäller den nationella skolpengen för den vanliga skolan.
              Där säger ni att det kan vara så att behoven ska styra. Hur ska
              man då göra som elev om man tycker att det inte räcker till? Ska
              man skriva ett brev till Skolverket? Ska föräldrarna kunna vända
              sig till något slags ombudsman för att få sin sak prövad? Vad
              ska de skolor som ligger i segregerade bostadsområden göra, där
              det inte räcker med en genomsnittlig skolpeng?
            </seg>
            <seg n="14b083ad">
              Folkpartiet har ett annat förslag. De vill ha en nationell skolpeng,
              men de har sagt att 25 % av resurserna ska gå till elever med
              särskilda behov och till skolor i utsatta bostadsområden. Ni gör
              inte den begränsningen. Där har ni ett problem, för det kommer
              att leda till ökad segregation.
            </seg>
            <seg n="416124c0">
              Ta en enhetlig nationell skolpeng som ni föreslår, även om ni
              har krumbukter för särskilda behov, koppla det till frågan om
              att ha skolor som går med vinst och koppla det till det faktum
              att ni röstade emot att göra även fristående skolor avgiftsfria.
              Då får man en farlig kombination som kommer att driva på segregationen.
            </seg>
            <seg n="f870ede6">
              Du säger att socialdemokratin har bevisbördan. Vi håller på att
              anställa 15 000 fler lärare i Sveriges skolor för att ge elever
              med särskilt behov stöd. Moderaterna har 5 miljarder mindre till
              kommunerna, vilket kommer att innebära att vi får färre lärare
              och mindre stöd. Sedan har man ett flummigt förslag om nationell
              skolpeng som inte ens Sten Tolgfors kan reda ut.
            </seg>
          </u>
          <note type="speaker" n="cbaf0402">
            Anf. 39 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-b5ae46716c572a3d-2" n="4552dde6">
            <seg n="c4257059">
              Fru talman! Mikael Damberg började sitt anförande med att gråta
              över ett förslag som inte blev antaget här, ett förslag som enligt
              honom skulle skapa likvärdiga villkor för skolorna. Egentligen
              gällde det dock kommunal kontroll över de fristående skolorna.
              Det är jättebra att det inte har införts. Man kan inte be en konkurrent
              att ta vara på den andra partens intressen. Självklart skulle
              det bli en väldigt partisk instans för att kontrollera och styra
              de fristående skolorna. Frågan är om de fristående skolorna över
              huvud taget skulle kunna existera med en sådan kommunal kontroll.
            </seg>
            <seg n="560c1fa0">
              Jag tycker alltså att riksdagen var mycket klok när detta förslag
              föll. Det var en typisk socialdemokratisk centraliseringstendens
              som låg bakom detta förslag.
            </seg>
          </u>
          <note type="speaker" n="6397a028">
            Anf. 40 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-3" n="345794c6">
            <seg n="ab18dd2a">
              Fru talman! Jag delar inte riktigt den uppfattningen. Det var
              inte meningen att den här kontrollen skulle vara central utan
              just lokal. Vi ser nämligen med oro på att det finns över 60 000
              skolor i Sverige, och även med den fördubblade utbildningsinspektion
              som Skolverket planerar kommer det att ta ett tag innan Skolverket
              kommer tillbaka till varje skola runtom i Sverige. Det gäller
              både kommunala och fristående skolor.
            </seg>
            <seg n="ecdb9787">
              Om man verkligen vill garantera en insyn och en öppenhet i Sveriges
              skolor finns det en poäng i att också kommunen kan göra en kvalitetskontroll.
              Jag delar din uppfattning att den ska vara lika för fristående
              skolor och kommunala skolor, men att stänga dörren för kommunal
              insyn och öppenhet i de fristående skolor som agerar i kommunen
              tror jag är en felaktig väg att gå. Jag tror att även de seriöst
              arbetande friskolorna har mycket att tjäna på att delta i en sådan
              kvalitetskontroll.
            </seg>
            <seg n="ca75a80d">
              Däremot sade du ingenting om det kommunala vårdnadsbidraget.
              Det är en jättestor fråga. Ni har tidigare varit emot vårdnadsbidrag
              av jämställdhetsskäl. Nu lanserar Kristdemokraterna en ny metod
              att genomföra detta på kommunal nivå: ett obligatoriskt vårdnadsbidrag
              på kommunal nivå i hela landet. Man ska ta pengar från förskolan
              och ge till föräldrar i form av vårdnadsbidrag för att de ska
              vara hemma med sina barn, någonting som vi vet kommer att försämra
              jämställdheten i Sverige. Hur ser Folkpartiet på ett kommunalt
              vårdnadsbidrag?
            </seg>
          </u>
          <note type="speaker" n="35831160">
            Anf. 41 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-b5ae46716c572a3d-3" n="4552dde6">
            <seg n="90cc22e5">
              Fru talman! Jag visste att Mikael Damberg var en skicklig debattör.
              Han försöker nu åstadkomma en debatt mellan Kristdemokraterna
              och Folkpartiet, men det får han inte. Vi har vår modell, men
              just nu polemiserar jag mot socialdemokratin. Försök inte flytta
              tyngdpunkten i vår diskussion här!
            </seg>
            <seg n="55e10b4e">
              Du talar mycket om segregation som om de borgerliga förslagen
              alla skulle leda till större segregation. Jag vill påminna om
              ett exempel som vi hela tiden lyfter fram i vår skoldebatt. Det
              är en av Rinkebys skolor, en kommunal skola som fungerar alldeles
              utmärkt. Det visar att vi är oerhört engagerade i bekämpningen
              av segregation.
            </seg>
            <seg n="ce635940">
              Glöm inte en annan sak, som representant för socialdemokratin!
              Det är jag som är svartskallen här. Det är jag som har upplevt
              34 år av snack om integration och en allt djupare segregation.
              Av de här 34 åren har de flesta formats av socialdemokratisk politik.
              Om något har bidragit till klyftan är det er politik.
            </seg>
          </u>
          <note type="speaker" n="d2aae38e">
            Anf. 42 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-4" n="345794c6">
            <seg n="696b1143">
              Fru talman! Det är tydligt att vi inte ens kan diskutera de papper
              och de betänkanden vi har framför oss. Folkpartiet har skrivit
              en reservation med andra borgerliga partier och Miljöpartiet om
              valfrihet i barnomsorgen och att man även ska kunna vara hemma
              längre, och Kristdemokraterna har i debatten lanserat ett förslag
              om ett kommunalt vårdnadsbidrag. Då är det klart att vi måste
              kunna fråga riksdagspartierna om de ställer upp på detta eller
              inte.
            </seg>
            <seg n="41d6f721">
              Jag hoppas och utgår från att Folkpartiet håller fast vid sin
              kritik av vårdnadsbidraget. Det är en kvinnofälla, och det skulle
              dränera den kommunala förskolan på stora resurser. Det är ett
              väldigt viktigt vägval. Jag återkommer gärna i den här debatten.
              Jag tror att det behövs i den här kammaren för att få ett besked
              från Folkpartiet. Inte minst efter att ha läst DN:s sammanställning
              över hur de borgerliga partiernas skatteförslag slår jämställdhetsmässigt
              tror jag att Folkpartiet behöver ett tydligt ställningstagande
              mot ett vårdnadsbidrag; annars skulle ni hamna sist i klassen
              även i den här frågan.
            </seg>
            <seg n="09744594">
              När det gäller nationell skolpeng ser jag risker med att, som
              Folkpartiet vill, införa en nationell skolpeng och sedan öronmärka
              25 % av resurserna. Det blir ett system där man på något sätt
              ska försöka skapa en marknad. De skolor som får fler skolpengar
              gynnas ekonomiskt och kan satsa mer på verksamheten. De skolor
              som har problem och får färre skolpengar, i ett marknadssystem
              med nationell skolpeng, får sämre möjligheter att ta sig ur sina
              problem och satsa framåt. Det är det här problemet jag ser med
              nationell skolpeng. Det är därför Moderaternas och Folkpartiets
              lösning i den här frågan är farlig för Sveriges skola och bidrar
              till ökad segregation.
            </seg>
          </u>
          <note type="speaker" n="7ae4cf33">
            Anf. 43 INGER DAVIDSON (kd) replik:
          </note>
          <u who="unknown" xml:id="i-0b53141383a88c7d-2" n="73574c7c">
            <seg n="9a44bbb9">
              Fru talman! Mikael Damberg talar om likvärdighet och beklagar
              att de borgerliga partierna inte vill bidra till likvärdighet
              mellan fristående och kommunala skolor. Man tar sig nästan för
              pannan.
            </seg>
            <seg n="18a0ad65">
              I dag behandlas de fristående skolorna, framför allt de konfessionella
              fristående skolorna, på ett helt annat sätt än de kommunala skolorna,
              framför allt när det gäller tillsynen. Trots att det är Skolverket
              som har ansvar för allihop behandlar man de fristående skolorna
              mycket tuffare än de kommunala. Vi har tidigare här i dag fått
              ett exempel på det.
            </seg>
            <seg n="a3dd9d9f">
              På vilket sätt menar Socialdemokraterna att det bidrar till likvärdighet
              att ha ett system där en myndighet behandlar olika skolor olika?
              Det är min ena fråga.
            </seg>
            <seg n="8ea7e84d">
              Sedan sade Mikael Damberg också ungefär så här: Vi socialdemokrater
              vill ge barnen den bästa starten i livet, därför har vi gjort
              det ena och det andra.
            </seg>
            <seg n="95dabb6a">
              Jag tror att det framför allt är föräldrarna som vill ge sina
              barn den bästa starten i livet. Vilka är då Socialdemokraterna
              eller Kristdemokraterna eller något annat parti att avgöra vad
              som är bäst för det enskilda barnet? Det är med den utgångspunkten
              vi försöker hitta ett system som faktiskt ska ge föräldrarna största
              möjlighet att ge det bästa de vill till sina barn. För vissa föräldrar
              är det att vara hemma lite längre. Men de finns tydligen inte
              i Mikael Dambergs värld.
            </seg>
          </u>
          <note type="speaker" n="d62e3698">
            Anf. 44 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-5" n="345794c6">
            <seg n="66e123cd">
              Fru talman! Jo, de finns. Därför har vi en ganska världsunik
              föräldraförsäkring i Sverige, som jag tog upp i min inledning.
              Men jag har inga problem med att när vi ser ekonomiskt utrymme
              diskutera att göra andra förändringar och förlängningar av föräldraförsäkringen
              som faktiskt gör det möjligt för människor som får barn att stanna
              hemma med sina barn längre. Men föräldraförsäkringens system och
              det kommunala vårdnadsbidrag som Kristdemokraterna lanserar är
              helt väsensskilda.
            </seg>
            <seg n="142ddd2b">
              Kristdemokraternas vårdnadsbidrag blir en kvinnofälla, därför
              att det alltid blir den som har de lägsta inkomsterna som tvingas
              stanna hemma. Med föräldraförsäkringen finns det en helt annan
              möjlighet för även pappor att vara hemma med sina barn. Det är
              en jämställdhetsfråga som är djupt ideologisk.
            </seg>
            <seg n="6fd0a82c">
              När Kristdemokraterna nu talar om valfrihet, varför har ni varit
              emot valfriheten att föräldrar faktiskt ska kunna välja en bra
              förskola? Ni har varit emot alla de reformer som har skett på
              förskolans område: läroplanen, att alla barn, även arbetslösas
              och föräldraledigas, ska ha rätt till förskola och maxtaxan som
              sänkte kostnaderna och öppnade förskolan för fler. Alla de här
              viktiga stegen har faktiskt gett föräldrarna ökade möjligheter
              att välja en förskola som inte bara är billigare utan också har
              större kvalitet.
            </seg>
            <seg n="32afef64">
              Det är också därför jag ser det som lite grann symtomatiskt att
              Kristdemokraterna vill ta pengar från förskolan och ge till ett
              kommunalt vårdnadsbidrag. Det vore ett sätt att sabotera hela
              poängen med att bygga ut förskolorna och anställa 6 000 fler människor
              i förskolorna de närmaste åren. Det enklaste sättet att inte få
              en kvalitetshöjning av den reformen vore att ta pengarna från
              förskolan och ge ut dem i vårdnadsbidrag. Varför motsätter ni
              er föräldrarnas möjlighet att faktiskt välja en bra förskola för
              sina barn?
            </seg>
          </u>
          <note type="speaker" n="b2d93570">
            Anf. 45 INGER DAVIDSON (kd) replik:
          </note>
          <u who="unknown" xml:id="i-0b53141383a88c7d-3" n="73574c7c">
            <seg n="a067dd40">
              Fru talman! Jag upphör aldrig att förvåna mig över att Socialdemokraterna
              alltid vet bäst. Det är något helt otroligt.
            </seg>
            <seg n="b1ddafb8">
              Vi har varnat för vissa konsekvenser i samband med olika reformer.
              Ta läroplanen som exempel! När den tillkom varnade Kristdemokraterna
              för att den skulle kunna leda till en skolifiering av verksamheten,
              alltså att man förde ned skolans tankar till förskolan. Det tycker
              jag var en viktig varning att framföra.
            </seg>
            <seg n="180c9274">
              Häromdagen kom en rapport från Skolverket som visar att precis
              detta har hänt. Och man är på väg att gå ännu längre när det gäller
              att göra förskolan till utbildning, kalla barnen för elever och
              så vidare. För några dagar sedan fick vi höra att Lena Hallengren
              kanske inte ställer upp på det. Det var jag väldigt glad för.
              Men hela er inriktning har ju varit den, och då har vi varnat.
              Vi har inte sagt nej, men vi har varnat. Och vi har hittills,
              tycker jag, fått väldigt rätt i de här varningarna.
            </seg>
            <seg n="37f3778e">
              Föräldrarna vet bäst. Det handlar inte om att ta resurser från
              den ena eller den andra. Det handlar om att fråga föräldrarna
              hur de vill ha det och använda de gemensamma resurser som finns
              så att föräldrarna får det som de vill ha det. Då kommer några
              föräldrar att välja vårdnadsbidrag, det är jag helt övertygad
              om, framför allt för sina allra minsta barn, två tre-åringarna,
              i stället för att välja en förskoleplats som är betydligt dyrare.
              Hur det skulle kunna dränera kommunens resurser har jag svårt
              att förstå.
            </seg>
            <seg n="0a1a2425">
              Mina sista frågor är: Tänker ni också lagstifta om hur föräldrarna
              ska dela på föräldraförsäkringen? Tänker ni gå ännu längre i er
              styrande politik?
            </seg>
          </u>
          <note type="speaker" n="3795e7bb">
            Anf. 46 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-6" n="345794c6">
            <seg n="ad81ca67">
              Fru talman! Jag tror att det är viktigt när man talar om valfrihet
              för unga föräldrar att se att det handlar om faktiska möjligheter
              att välja också. För de allra flesta familjer, de jag känner och
              de vi kan titta på i statistiken, är inte vårdnadsbidrag, kommunalt
              eller nationellt, ett alternativ, en realistisk möjlighet. Om
              vi vill ge alla föräldrar möjlighet att stanna hemma med sina
              barn längre borde debatten handla om föräldraförsäkringen som
              gör det möjligt för både pappor och mammor att kombinera arbete
              och barn. Men det gör inte Kristdemokraterna.
            </seg>
            <seg n="b1743603">
              Kristdemokraterna väljer ensidigt ut vårdnadsbidraget, ett stöd
              som inte lämpar sig för andra än en väldigt liten grupp och som
              också riskerar att slå sönder jämställdheten. Det här är ett farligt
              förslag, tror jag. Vi kommer att motarbeta det, särskilt kopplingen
              till, och då vill jag igen rikta mig till andra borgerliga partier
              som kanske hör det här, vad det får för konsekvenser för förskolan
              om detta ska finansieras.
            </seg>
            <seg n="c8a3a164">
              Det blir inte mindre barngrupper. Det blir större barngrupper.
              Kommunernas skatteinkomster ökar inte, de minskar med ett sådant
              här förslag. Det är ett farligt förslag som kan undergräva kvaliteten
              i förskolan, så det är viktigt att vi säger nej till det. Och
              det kommer vi att göra även i fortsättningen.
            </seg>
          </u>
          <note type="speaker" n="30065782">
            Anf. 47 SOFIA LARSEN (c) replik:
          </note>
          <u who="sofia_larsen_d06afa" xml:id="i-e699ec26198f24df-0" n="60275c01">
            <seg n="3301322b">
              Fru talman! I mitt anförande ställde jag ett par frågor till
              Mikael Damberg. Han kanske kan återkomma här, för han svarade
              inte på dem i sitt anförande.
            </seg>
            <seg n="07d3c40e">
              Han sade faktiskt så här: Som småbarnspappa vet jag att föräldrar
              vill ha valfrihet och en bra kvalitet i barnomsorgen. Jättebra,
              tycker jag. Men som sossepolitiker säger Mikael Damberg någonting
              annat. Då ska han vara med och bestämma till punkt och pricka
              över alla oss andra småbarnsföräldrar, hur vi ska ha det med vår
              barnomsorg och hur vi ska ha det med vår verklighet. Det här går
              inte riktigt ihop.
            </seg>
            <seg n="6c6a5b44">
              Frågan är hur länge som Mikael Damberg och Socialdemokraterna
              kommer att hålla fast vid det här. Hur tänker ni gå vidare i andra
              frågor och vilka i sådana fall och styra väldigt precist och säga
              att så här ska ni göra? Ska ni till exempel säga till människor
              som vill köpa bil: Välkomna, köp en bil, bara den är röd, har
              fyra dörrar och kan gå smärtfritt över 130.
            </seg>
            <seg n="f7462615">
              Det måste ju finnas någon självinsikt även hos Socialdemokraterna.
            </seg>
            <seg n="54fc6cac">
              Vi vet också båda två att valfriheten inte är en verklig valfrihet
              som den ser ut i dag. Det är en halvmesyr. Alternativen till kommunal
              skola får inte samma ekonomiska möjligheter som de kommunala skolorna.
              När tänker Mikael Damberg koppla ihop det han i sitt föräldraskap
              tyckte var väldigt bra när han var enskild förälder med det han
              tycker som sossepolitiker i riksdagen?
            </seg>
          </u>
          <note type="speaker" n="c7afb0e1">
            Anf. 48 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-7" n="345794c6">
            <seg n="01b1055e">
              Fru talman! Jag kan vända på frågan. Varför är Centerpartiet
              och Kristdemokraterna så upprörda över att föräldrar väljer att
              ha sina barn i förskolan? Gör de felaktiga val? Är de dumma som
              sätter sina barn i förskolan? Eller kan det vara så att moderna
              föräldrar faktiskt ser att det här är en chans också för barnens
              utveckling. De får leka och umgås med andra barn och utvecklas.
              Det finns också en pedagog, en förskollärare, som hjälper till
              med barnens utveckling. Det är en trygg plats att lämna sina barn
              när man själv vill kombinera barnafödande med förvärvsarbete.
              Är det så att barnfamiljerna är dumma som väljer förskolan? Jag
              tror inte det.
            </seg>
            <seg n="ac7dab48">
              Sedan säger man: Då ska ni strikt diktera hur barnfamiljerna
              ska göra. Men det är ju ert förslag som säger att vi ska ta pengar
              från förskolan för att ge dem till vårdnadsbidrag. Vi vet effekterna
              av ett vårdnadsbidrag. Det försämrar jämställdheten. Men vårdnadsbidraget,
              som är på kommunal nivå, är ännu värre, för det ska ta pengarna
              från både den privata och den kommunala förskolan. Därför minskar
              valfriheten för väldigt många föräldrar som vill kunna kombinera
              arbete med föräldraskap.
            </seg>
            <seg n="5ef9e89a">
              Om man menar allvar med en flexibel lösning finns knappast något
              annat system för flexibelt föräldraskap än just föräldraförsäkringen.
              Jag utmanar gärna Sofia på att beskriva något annat land som har
              ett mer flexibelt sätt att hantera barnafödande och förvärvsarbete
              än den svenska föräldraförsäkringen.
            </seg>
          </u>
          <note type="speaker" n="a40cac7e">
            Anf. 49 SOFIA LARSEN (c) replik:
          </note>
          <u who="sofia_larsen_d06afa" xml:id="i-e699ec26198f24df-1" n="60275c01">
            <seg n="6d6af8de">
              Fru talman! Jag tror att Mikael Damberg ganska gravt har missuppfattat
              meningen med valfrihet. Det innebär att jag som förälder själv
              ska kunna få bestämma om jag vill ha mina barn i en kommunal skola
              eller i kommunal barnomsorg, vilket är jättebra. Men jag ska också
              ha möjligheten att kunna välja om jag vill ha dem i ett kooperativ
              eller någon form av familjedaghem. Det är det som valfrihet handlar
              om, inte att vi sitter i riksdagen och klubbar igenom något och
              säger: Det här är bäst för alla barnfamiljer i hela landet.
            </seg>
            <seg n="9a47e5c8">
              Mikael Damberg är också inne på jämställdheten. Jämställdheten
              tycker jag vi stärker genom en verklig valfrihet, där pengarna
              går direkt till familjerna och där familjerna har möjlighet att
              välja vem som ska vara hemma, att man har en riktig möjlighet
              att välja.
            </seg>
            <seg n="8e1db909">
              Höjt tak i föräldraförsäkringen är en jämställdhetsfråga. Det
              tyckte också Socialdemokraterna i valrörelsen. Man sade då att
              taket i föräldraförsäkringen skulle höjas. Det var ett riktigt
              vallöfte som man inte riktigt kunde hålla. Nu tycker man inte
              alls att det är särskilt viktigt utan man puttar undan det till
              en senare fråga. När man tycker att det är lite tråkigt att inte
              kunna stå fast vid vallöftet hittar man på andra delar och försöker
              skylla frågor man egentligen är själv ansvarig för på borgerligheten.
            </seg>
            <seg n="ae09cd75">
              Nej, alla familjer ska själva kunna bestämma över sin vardag,
              över sin barnomsorg och vad man tycker passar absolut bäst för
              den situation familjen lever i.
            </seg>
          </u>
          <note type="speaker" n="7b8e91d6">
            Anf. 50 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-a8a19624780fa348-8" n="345794c6">
            <seg n="7258fae2">
              Fru talman! Jag talade i min inledning om vikten av valfrihet
              och mångfald i barnomsorgen. Jag betonade att det är viktigt att
              det finns kooperativ, personalkooperativ, privata förskolor och
              kommunala förskolor. Jag betonade i min inledning att nästan vart
              femte barn går i en alternativ form av förskola. Jag har inga
              problem med det. Det är snarare en tre gånger högre siffra än
              för gymnasieskolorna i Sverige. Det finns en enorm mångfald, och
              jag är inte emot den mångfalden.
            </seg>
            <seg n="ab367bc3">
              Sofia Larsen driver hårt att det ska finnas en etableringsfrihet
              för förskolor. Då är det inte frågan om min rätt att välja förskola
              som är det viktiga utan rätten att jag ska få starta en förskola
              som är det viktiga. Då blir det en näringspolitisk fråga som på
              något sätt innebär att jag har rätt att starta vilka verksamheter
              som helst och kommunen ska betala pengar till det.
            </seg>
            <seg n="2fb39829">
              Jag har full respekt för ett sådant tankesätt om det vore så
              att det inte hade uppstått någon mångfald och man var tvungen
              att skapa den på något sätt. Men när det finns en långt större
              mångfald i det system som inte har etableringsfrihet än det system
              som har etableringsfrihet förstår jag inte varför man ska slå
              sönder det samförstånd och samarbete som sker i många kommuner,
              inte minst i många centerpartistiska kommuner i Sverige, som löser
              detta bra och smidigt. Låt oss inte låsa oss fast helt i detta.
              Jag är öppen för diskussion, men låt oss inför förändringen av
              skollagen diskutera detta och fundera på hur vi kan göra det här
              bra. Vi ska inte heller slå sönder ett system som faktiskt ger
              mer valfrihet och mångfald än det system som inte har gjort det.
            </seg>
          </u>
          <note type="speaker" n="48d39702">
            Anf. 51 MIKAELA VALTERSSON (mp):
          </note>
          <u who="mikaela_valtersson_1cc5d9" xml:id="i-cbc6cb7e4f4d171e-0" n="9c35ad30">
            <seg n="3121b3df">
              Fru talman! Etableringen av friskolor i Sverige är något mycket
              positivt för vårt skolväsende. Friskolorna har gett barn och föräldrar
              en större mångfald och valfrihet när det gäller deras utbildning.
              Vi måste ha skolor som håller de kvaliteter och profiler som medborgarna
              vill ha. Antalet elever som väljer att gå i en fristående skola
              har ökat kraftigt. Friskolorna har tillfört, och tillför, mycket
              i form av skolutveckling och nytänkande i Sverige. Låt oss vara
              positiva till det och ytterligare främja den utvecklingen i stället
              för att fokusera på de drygt 5 % som går på en fristående skola
              på ett så negativt sätt, som alltför ofta görs i debatterna av
              företrädare från främst Socialdemokraterna och Vänsterpartiet.
            </seg>
            <seg n="27442bc3">
              Låt oss komma ifrån den debatten och i stället se framåt och
              inse att mångfalden har kommit för att stanna och att friskolor
              kommer att finnas även i framtiden och kanske även öka i andel,
              vilket vi tycker är positivt. Bedöm skolor utifrån innehåll, och
              ha en bra tillsyn som ser hur man lever upp till de regler vi
              fastställer i stället för att fokusera på vem som driver en skola.
              Vi anser i Miljöpartiet att fokus i skoldebatten och de förslag
              som läggs fram ska inriktas på innehåll och kvalitet snarare än
              på vilken huvudman det råkar vara som driver en skola.
            </seg>
            <seg n="c603df22">
              Vi ser på frågan om skolans uppdrag och hur den förvaltas, om
              lärarrollen, om skolans förmåga att ta vara på varje elevs unika
              begåvning. Detta uppdrag gäller oavsett om barnet råkar gå i en
              kommunal eller fristående skola.
            </seg>
            <seg n="5444c64c">
              Valfriheten, som har debatterats mycket tidigare i debatten,
              är viktig i sig och bidrar till en större mångfald. Jag vill också
              betona att det är viktigt med en mångfald av pedagogiska metoder
              och innehåll även i den kommunala skolan. Där finns det intressanta
              försök som har nämnts tidigare i debatten, till exempel kommunala
              friskolor.
            </seg>
            <seg n="2f5f7e8e">
              Vi vill ha en huvudmannaneutral lagstiftning och ett huvudmannaneutralt
              regelverk med lika villkor för olika huvudmän att verka, precis
              på samma sätt som vi vill ha lika möjligheter för alla elever
              att välja profil på sin utbildning. Därför säger vi nej till den
              typen av allmänna försämringar för friskolornas möjlighet att
              verka på lika villkor, som till exempel Skolverket har föreslagit
              och som fått stöd i debatterna av företrädare från s och v. Vi
              ska inte försvåra möjligheterna att etablera en friskola eller
              ha helt andra regler för friskolor vad gäller till exempel krav
              på rektorer.
            </seg>
            <seg n="5776dd52">
              Fru talman! Det finns ett stort problem i dag som gäller ersättningarna
              till fristående gymnasieskolor. Med dagens system där man i en
              trestegsraket ska utgå från i första hand hemkommunens egna kostnader
              för motsvarande program, i andra hand mottagarens kostnader och
              i tredje hand riksprislistan finns stora problem. Det är en näst
              intill omöjlig situation för friskolorna, där de inte har någon
              möjlighet alls att på ett vettigt sätt planera sin verksamhet
              och där alltför mycket kraft och energi går åt till att förhandla
              med varje enskild kommun. Det är inte rimligt att man i en och
              samma klass kan ha 20 olika ersättningsnivåer för eleverna. Det
              är i ett elevperspektiv inte heller bra om elever från vissa kommuner
              är mer attraktiva än andra. Jag tror inte att systemet är bra
              för kommunen heller. Det här systemet bidrar till en stor administration
              även i kommunerna, och det främjar inte goda relationer mellan
              de olika huvudmännen.
            </seg>
            <seg n="c955177b">
              Vi vill framöver föra en diskussion med övriga partier om att
              åtgärda de negativa effekterna. Vi var med och gav stöd till införandet
              av dagens system, men jag tycker att man som politiker måste kunna
              titta tillbaka och se konsekvenserna av tagna beslut. Om det inte
              blev som man ville måste man vara beredd att backa och göra förändringar
              utan att känna någon prestige i det hela.
            </seg>
            <seg n="f586ea6c">
              Fru talman! Jag vill ta upp en annan viktig fråga som rör valfrihet
              i dagens debatt, nämligen möjlighet till valfrihet i barnomsorgen.
              Möjligheten att välja ett alternativ som passar varje enskild
              familj måste öka. Detta behöver, som vi ser det, ske på fler sätt.
              Det har varit, än så länge, lite för enkelriktat i debatten från
              Socialdemokraternas sida i fråga om vårdnadsbidrag, men det finns
              många åtgärder som behöver vidtas.
            </seg>
            <seg n="d4b7a791">
              Först och främst vill vi att man ska ha möjligheten att etablera
              en enskild förskola som uppfyller de krav vi ställer i nationella
              regelverk. Den frågan tänker vi återkomma till när skollagsförslaget
              ska behandlas. Men det verkar finnas en stor möjlighet att finna
              en majoritet för detta i kammaren.
            </seg>
            <seg n="16300926">
              Vi vill också att det ska vara möjligt för en kommun att själv
              bestämma hur barnomsorgssubventionerna ska fördelas. Om man vill
              kunna välja att vara hemma längre med sitt barn bör man ha större
              möjlighet att välja ett sådant alternativ. Det finns, som tidigare
              har sagts, ett stort tryck i många kommuner för en sådan förändring.
              Det har skett namninsamlingar och folkomröstningar om att införa
              försöksverksamhet. Vi har väckt en motion om detta tillsammans
              med Kristdemokraterna, som inte föreligger under det här utskottet
              men behandlas i konstitutionsutskottet under våren. Frågan har
              stor vikt för valfriheten allmänt i barnomsorgen.
            </seg>
            <seg n="06f8c8d8">
              Lennart Gustavsson frågade vad vi i de andra partierna tycker
              om kommunala vårdnadsbidrag. Miljöpartiets uppfattning är att
              vi inte härifrån ska styra att alla ska gå på en kommunal förskola
              eller alla ska ha ett kommunalt vårdnadsbidrag. Vi tycker inte
              om ett system med nationellt vårdnadsbidrag. Däremot tycker vi
              att de som så vill ska kunna välja ett sådant alternativ. Det
              är också i hög grad en kommunal fråga. Vi vill ändra kommunallagen
              så att man har möjlighet, om man i den kommunen bestämmer så,
              att ge subvention direkt till enskild. Det påverkar i så fall
              den kommunala verksamheten och den kommunala budgeten. Det är
              majoriteten av medborgarna som bor i den kommunen som i så fall
              gör det valet.
            </seg>
            <seg n="0bfb3196">
              Mikael Damberg målade upp skräckscenarier med minskade resurser
              till förskolan och minskad valfrihet. Ingen av oss, om vi ska
              vara ärliga, vet väl exakt vad det skulle innebära. Ingen vet
              exakt vilka grupper som skulle attraheras av ett sådant förslag,
              om det är de som i dag väljer att vara hemma utan något stöd alls
              jag känner till många som pusslar ihop sin verksamhet, som jobbar
              nätter och kvällar och knappt träffar varandra för att få ihop
              det så att de kan vara hemma längre med sina barn eller om det
              är de som i dag använder en förskoleplats som i så fall skulle
              lämna den och vara hemma. Det sättet vi kan få reda på detta är
              att tillåta en försöksverksamhet. Vi kan säga att vi åtminstone
              ska gå de kommuner som vill göra detta till mötes och ha en försöksverksamhet
              som kan utvärderas, i stället för att bromsa på grund av ideologiska
              skäl. Låt oss titta på detta praktiskt och se vad som händer,
              hur det blir, en kostnad, eller en lägre kostnad som jag tror.
            </seg>
            <seg n="3e0a609d">
              Vi anser också att man måste värna dagbarnvårdare och möjligheten
              att kunna välja dagbarnvårdare i en kommun. Det är viktigt att
              man främjar det på olika sätt. Det finns lyckade försök i kommuner
              med trefamiljssystem och andra sätt som ökar valfrihet och mångfald
              i barnomsorgen.
            </seg>
            <seg n="0ad90c59">
              Det viktiga är att vi på olika sätt ökar möjligheten till anpassning
              efter varje familjs egna önskemål och behov i barnomsorgen.
            </seg>
          </u>
          <note n="4136aede">
            Föredrogs
          </note>
          <note n="8bc8906e">
            Överläggningen var härmed avslutad.
          </note>
          <note n="2c0a6f04">
            7 § Nordisk konvention om social trygghet
          </note>
          <note n="4136aede">
            Föredrogs
          </note>
          <note n="58ef6491">
            Tredje vice talmannen konstaterade att ingen talare var anmäld.
          </note>
          <note n="86626400">
            8 § 24-timmarsmyndighet inom socialförsäkringen
          </note>
          <note n="4136aede">
            Föredrogs
          </note>
          <note n="58ef6491">
            Tredje vice talmannen konstaterade att ingen talare var anmäld.
          </note>
          <note n="5187ecc0">
            9 § Äldrepolitik
          </note>
          <note type="speaker" n="3e96511b">
            Anf. 52 CATHERINE PERSSON (s):
          </note>
          <u who="catherine_persson_289c1e" xml:id="i-86788b130b5526bc-0" n="bd2bf376" next="i-4b86ccb1e680b96a-0">
            <seg n="292dd6c8">
              Fru talman! Vi ska nu i riksdagens kammare debattera socialutskottets
              betänkande 2003/04:SoU4 Äldrepolitik.
            </seg>
          </u>
          <note n="a3e480b3">
            I betänkandet behandlas ca 140 motionsyrkanden inom området äldrepolitik
            från den allmänna motionstiden 2003 och fyra motionsyrkanden från
            den allmänna motionstiden 2002.
          </note>
          <u who="catherine_persson_289c1e" xml:id="i-4b86ccb1e680b96a-0" n="bd2bf376" prev="i-86788b130b5526bc-0">
            <seg n="241e3a5f">
              I betänkandet tas ett flertal områden upp. Det är äldrepolitikens
              mål och inriktning, kvalitetsarbete i äldrepolitiken, tillsynsverksamheten,
              ställföreträdarfrågan och fysiska begränsningsåtgärder, personalförsörjning,
              hemtjänsten, avgifter inom äldreomsorgen samt anhörigstöd.
            </seg>
            <seg n="9b1b0642">
              Fru talman! Vi vet att anhöriga står för en mycket stor del av
              omvårdnaden av äldre, sjuka och personer med funktionshinder.
              Det pågår också ett omfattande arbete i ett flertal kommuner med
              att utveckla befintligt anhörigstöd och nya stödformer på området.
            </seg>
            <seg n="89c894d3">
              Socialutskottet vill än en gång i sitt betänkande understryka
              att det pågår ett utvecklingsarbete när det gäller stöd till anhöriga.
              Det måste fortsätta och vidareutvecklas.
            </seg>
            <seg n="faadd103">
              Det är också av det skälet som ett enigt socialutskott anser
              att det behövs en kraftfull utveckling av olika former av avlastning,
              stöd och utbildning till närstående. Utskottet anser att regeringen
              därför snarast bör återkomma med en redovisning och förslag till
              åtgärder på det området.
            </seg>
            <seg n="65426dfe">
              Fru talman! När det gäller hemtjänst för äldre uttalar utskottet
              att personer med behov av stöd och hjälp självfallet ska kunna
              vistas i annan kommun än bosättningskommunen det gäller till exempel
              sommarvistelse och få den hjälp och det stöd som man där behöver.
            </seg>
            <seg n="dd871e26">
              Det här är en fråga som har diskuterats och som man har försökt
              lösa under rätt så många år. När det gäller möjligheterna att
              bo i en annan kommun har det fungerat relativt väl. Man har också
              löst det i alla kommuner. Det som nu mer och mer aktualiseras
              är huruvida det här är en fråga som behöver en annan lösning,
              om man ska hantera det på ett annat sätt än man hanterar det runtom
              i landets kommuner i dag.
            </seg>
            <seg n="8bf94340">
              Utskottet har erfarit att Svenska Kommunförbundet för närvarande
              bereder frågan. Utskottet förutsätter därför att regeringen följer
              frågan och vidtar de åtgärder som kan vara påkallade eller vid
              behov återkommer till riksdagen. Utskottet avser att noga följa
              utvecklingen på området, men de aktuella motionerna bör i dagsläget
              inte, enligt utskottet, föranleda något initiativ från riksdagens
              sida.
            </seg>
            <seg n="d66df46e">
              Fru talman! Jag vill med detta yrka bifall till förslaget i socialutskottets
              betänkande, och med den här inledningen lämnar jag över ärendet
              till debattörerna på området.
            </seg>
          </u>
          <note n="a9f35d0f">
            Övriga motioner avstyrks, dels med hänvisning till utskottets
            tidigare ställningstaganden, dels med hänvisning till pågående
            arbete på området.
          </note>
          <note n="b812ddb8">
            I betänkandet finns 47 reservationer och 2 särskilda yttranden.
          </note>
          <note type="speaker" n="1be71278">
            Anf. 53 INGRID BURMAN (v):
          </note>
          <u who="ingrid_burman_e2fe1d" xml:id="i-d0495183bdb0952c-0" n="aef51185">
            <seg n="8be64864">
              Fru talman! Som vi tidigare har hört rör debatten nu ett motionsbetänkande
              om äldrepolitik. Jag vill först uttrycka min stora glädje över
              det tillkännagivande som ett enigt utskott har lämnat till regeringen
              när det gäller stödet till anhöriga. Där säger vi att regeringen
              ska återkomma med förslag till insatser för att ytterligare säkerställa
              och stärka stödet för anhöriga, och det är nödvändigt.
            </seg>
            <seg n="cc2450b0">
              Låt mig läsa ur Framtidens äldreomsorg . Det är en rapport från
              Socialstyrelsen. Där skriver man så här:
            </seg>
            <seg n="5f838757">
              Familjen och anhörigas insatser för de äldre har länge försummats
              i den offentliga debatten eller tolkats i ideologiska termer och
              med normativa förtecken om vad man förväntar sig att var och en
              bör göra för sin nästa. Numera erkänns vårdande anhörigas insatser
              och behov av stöd i socialtjänstlagen. Samtidigt har andelen äldre
              som får hemtjänst eller särskilt boende i förhållande till befolkningsmängden
              minskat. De flesta gifta med hälsoproblem har en frisk partner
              och får i allmänhet hjälp av den partnern. I absoluta tal verkar
              det som män och kvinnor är relativt jämställda räknat i vårdår.
              Det framgår dock att barn är den största hjälpargruppen och att
              deras insatser ökat kraftigt under 1990-talet. Det är särskilt
              döttrarnas insatser som ökat, medan hemtjänsten minskat.
            </seg>
            <seg n="470866f1">
              Det finns alltså en utveckling som innebär att alltfler anhöriga
              tar alltmer ansvar för sina anhöriga. Det ställer i sig krav på
              att samhället förmår att stödja dessa anhöriga, så att de inte
              bara vill utan också får förutsättningar att orka. Men det är
              i samma andetag viktigt att understryka att all anhörigvård måste
              vara frivillig. Det vill säga att det är samhällets ansvar att
              stödja de anhöriga som vill bidra till vården av anhöriga, men
              det måste alltid finnas en äldreomsorg som är tillgänglig för
              dem som känner att det behovet finns.
            </seg>
            <seg n="f4820648">
              Fru talman! Det finns i dag många exempel på bra insatser inom
              äldreomsorgen. Det finns engagerad personal som bidrar till att
              utveckla äldreomsorgen samtidigt som vi också ser exempel på äldre
              som inte får den omvårdnad de behöver. Ibland får vi exempel på
              ren misär.
            </seg>
            <seg n="87cb84d2">
              Även om vi har en rad lagar som reglerar äldreomsorgen behöver
              det utvecklas ett kvalitetsarbete. Vänsterpartiet menar att Socialstyrelsen
              bör få i uppdrag att utveckla ett system med nationella data om
              brukartillfredsställelsen i äldreomsorgen. Det handlar också om
              personalens kompetens och om personaltäthet, för att man sedan
              ska kunna utarbeta normer för detta. Det handlar om äldres rätt
              till social gemenskap, att vistas ute. Det handlar om minimikrav
              för kvalitet och kvalitetsindikatorer för äldreomsorgen. Tyvärr
              avstyrker utskottet vårt förslag. Jag yrkar därför bifall till
              reservation nr 21.
            </seg>
            <seg n="f05d66f5">
              Lex Sarah tillkom för att säkra att missförhållandena i äldreomsorgen
              anmäldes och åtgärdades. Vi menar att den lagen bör förstärkas,
              så att anmälan inte ska göras till den närmaste chefen. Här har
              vi fått ett konstigt svar av utskottets majoritet. Vi vet att
              det är möjligt för vem som helst att göra en anmälan till en tillsynsmyndighet,
              men för att öka kvaliteten i anmälningarna bör det tydligt framgå,
              menar vi, att rutiner som innebär att anmälan ska göras till närmaste
              chef på den enhet där man är anställd inte får finnas.
            </seg>
            <seg n="6052faf8">
              Vi har lyft fram möjligheten att utnyttja äldreskyddsombuden
              i de här ärendena, vilket vore logiskt utifrån att de ska ha den
              äldres perspektiv. Vi vet av erfarenhet av lex Maria att man är
              obenägen att anmäla en kollega och överordnad. Det är då av vikt
              att motverka alla risker för att missförhållandena i äldreomsorgen
              ska döljas. Missförhållanden enligt lex Sarah kan dessutom handla
              om ledningsproblem, vilket blir komplicerat om man ska anmäla
              det här till den som är ansvarig för det.
            </seg>
            <seg n="5213ff40">
              Vi förstår inte att utskottet avstyrker motionen. Vad hjälper
              det att man kan, har rätt att, anmäla till en tillsynsmyndighet
              om rutinerna på arbetsplatsen säger att man ska anmäla till närmaste
              chef?
            </seg>
            <seg n="7ffd7bee">
              Vi har också en motion om dementas rättssäkerhet och fysiska
              begränsningsregler, en fråga som Vänsterpartiet har lyft fram
              vid ett antal tillfällen. Det har då hänvisats till den departementsutredning
              som nyligen har lagt fram sitt slutbetänkande om framtidens demensvård.
            </seg>
            <seg n="01000ef5">
              Vi kan konstatera att de har kommit fram till precis samma slutsats
              som Vänsterpartiet, det vill säga att fysiska begränsningsregler
              inte är reglerade. Det här är en gammal fråga som borde ha fått
              sin lösning för länge sedan. I dag saknas rättssäkerheten för
              de äldre, och personalen tvingas ta svåra etiska beslut i en diffus
              anda av att det inte får utföras men samtidigt måste utföras för
              att den äldre inte ska komma till skada.
            </seg>
            <seg n="2c1b09ae">
              Det som behövs är en lagstiftning.
            </seg>
            <seg n="a0568ad3">
              För att åtgärda de brister som i dag finns är det viktigt med
              en effektiv tillsyn av äldreomsorgen. Visserligen har tillsynen
              inom äldreomsorgen förbättrats under de senaste åren då bland
              annat äldreskyddsombud har inrättats. Men vi menar att det brister
              i samordningen och att rapporterna inte alltid förankras i de
              verksamheter där tillsynen utförs. Det krävs därför en översyn
              av formerna för tillsyn och en bättre samordning.
            </seg>
            <seg n="d41ad89e">
              Vi har också en reservation om särskilt boende, där vi framför
              att kraven för att bevilja särskilt boende i dag är så höga att
              äldre som har behov av särskilt boende inte beviljas det. Vi har
              reservationer om behovet av att förebygga olycksfall, om riktlinjer
              för kosten med mera.
            </seg>
            <seg n="35bed5a4">
              I dag behövs det en rad åtgärder för att säkerställa rättssäkerheten
              inom äldreomsorgen, höja kvaliteten och säkra de äldres rätt,
              inte bara till en god fysisk omvårdnad utan också till en social
              gemenskap.
            </seg>
            <seg n="891c4128">
              Fru talman! Låg mig sluta där jag började. Det finns många exempel
              på god äldreomsorg i det här landet. Det finns många engagerade
              människor i äldreomsorgen. Men det finns också avskräckande exempel
              där människor lever i misär eller är helt isolerade utan möjlighet
              att komma ut och träffa andra, där de äldre har liten eller ingen
              möjlighet att komma till tals.
            </seg>
            <seg n="b880f764">
              Jag står givetvis bakom samtliga Vänsterpartiets reservationer
              i detta betänkande som handlar om åtgärder för att komma till
              rätta med en del av de problem som vi ser inom äldreomsorgen.
              Men för att vinna tid nöjer jag mig med att återigen yrka bifall
              till vår reservation om just kvalitetsarbetet i äldreomsorgen,
              det vill säga reservation 21.
            </seg>
          </u>
          <note type="speaker" n="50ccaeb2">
            Anf. 54 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-a96ee5fe34db8558-0" n="1413de0a">
            <seg n="3d266e15">
              Fru talman! Om någon av oss här i kammaren skulle få ont i ryggen
              och behöva besöka en läkare eller en sjukgymnast så ringer vi
              inte till en handläggare i kommunhuset för att få våra behov och
              önskemål bedömda för att sedan hänvisas till närmaste läkare eller
              sjukgymnast i kommunen. Nej, vi ringer naturligtvis själva, eller
              också får vi hjälp av någon vän eller anhörig att boka tid för
              ett besök. Någonting annat skulle vi inte acceptera. Vi bryr oss
              inte om vad kommunpolitikerna tycker eller var kommungränsen går.
              Vi bestämmer själva vem som ska behandla oss, och vårt beslut
              respekteras. Listning hos en husläkare är ett annat sätt att kunna
              få välja den läkare eller vårdgivare som man vill ha.
            </seg>
            <seg n="f50f15c3">
              Om det sedan skulle vara så att bemötandet eller kunskapen hos
              den som vi besöker är bristfällig går vi inte tillbaka. Då väljer
              vi en annan vårdgivare vid nästa tillfälle.
            </seg>
            <seg n="37b86e5a">
              Fru talman! Jag kan därför konstatera att som frisk skattebetalare
              har jag en frihet, och mina val respekteras. Men som sjuk skattebetalare
              ska jag vara tacksam för om jag får den vård och omsorg som jag
              behöver, och jag får vackert finna mig i att jag hänvisas till
              en vårdgivare som man bestämmer åt mig. Jag sätts i någon form
              av kommunarrest eftersom kommunens gränser gäller och främst det
              kommunala självstyret. På det sättet anser jag att man som äldre
              behandlas respektlöst och näst intill diskriminerande när det
              gäller möjligheterna att som gammal och sjuk få välja den vårdgivare
              som man vill ha också utanför kommungränsen.
            </seg>
            <seg n="371f98a0">
              Naturligtvis måste också äldre med vård- och omsorgsbehov ha
              rätt att välja vårdgivare i hela landet. Jag ska kunna välja ett
              boende där personalen talar mitt modersmål eller ett boende som
              är nära barn eller barnbarn. Jag kanske till och med vill välja
              bort ett boende av någon anledning.
            </seg>
            <seg n="2485bded">
              Det kan inte vara rimligt det som hände alldeles nyligen. En
              äldre man med vård- och omsorgsbehov nekades att bo på ett boende
              med kristen inriktning. Han ville så gärna göra det. Han hade
              varit soldat inom Frälsningsarmén i många år. Men detta boende
              låg i en annan kommun. Svaret från hans hemkommun blev nej därför
              att det fanns platser kvar i det kommunala boendet som man ville
              fylla. Det var det som gällde i första hand. Den äldres önskemål
              och behov ställdes åt sidan.
            </seg>
            <seg n="0bbc78cf">
              Detta var ett exempel. Det finns väldigt många exempel att hämta,
              inte från moderat politik, även om jag skulle kunna hänvisa till
              våra exempel, från Socialstyrelsens utvärderingar. Det är alltså
              inte jag som har tagit fram dessa exempel, utan många av dessa
              exempel finns i den utvärdering av lagen och där det sägs att
              också äldre ska ha rätt att flytta. Men det fungerar inte konstaterar
              jag och även Socialstyrelsen.
            </seg>
            <seg n="49ab8621">
              Hur mycket vi än säger att det måste fungera och hänvisar till
              att det står i lagen att också äldre har rätt att byta boende
              så fungerar det inte. Vi här i kammaren måste sluta att lura oss
              själva.
            </seg>
            <seg n="960bfd43">
              Och varför fungerar inte frivillighetens väg mellan kommunerna
              i sådana fall som det med frälsningsarmésoldaten? Jo, därför att
              pengarna inte följer med i valet och flytten till en annan vårdgivare.
              Den kommun som jag flyttar från får nämligen behålla en del av
              dessa statsbidrag i något år, medan den mottagande kommunen inte
              får ett öre, förutom den äldres skatt. Det tar tid innan man får
              detta justerat, och vi litar på att det ska ske frivilligt. Men
              vi ser tusentals som får sina ansökningar avslagna.
            </seg>
            <seg n="df8829f0">
              Mindre kommuner med god vård och omsorg löper också stor risk
              att drabbas av en finanskris om deras goda namn och rykte kommer
              ut. Och ve och fasa om man framstår som en kommun med väldigt
              god äldreomsorg som många vill flytta till. Det kommer inte den
              kommunens ekonomi att tillåta. Därför framställs ofta äldre som
              en kostnad, en belastning och ett problem. Om pengarna för vård
              och omsorg i stället följer med den äldre kan kommunen välkomna
              äldre och ordna god vård och omsorg också till dem. Lösningen
              heter alltså en statlig finansiering.
            </seg>
            <seg n="4db655f6">
              Och precis som när jag är relativt frisk och behöver gå till
              tandläkaren, sjukgymnasten eller privatläkaren och ringer och
              beställer tid och åker dit själv och väljer min vårdgivare så
              följer pengarna med mig dit. Vi vill att pengarna med en statlig
              finansiering också ska följa den äldres val, så att också äldre
              med vård- och omsorgsbehov har en möjlighet att själv kunna få
              välja vård- och omsorgsgivare. Konstigare är det inte.
            </seg>
            <seg n="2114189d">
              För att klara äldreomsorgens långsiktiga finansiering och för
              att säkerställa att det finns pengar till en god vård och omsorg
              anser vi moderater att regeringen bör tillsätta en parlamentarisk
              beredning för att komma fram till en hållbar utveckling och en
              hållbar finansiering för att garantera att det finns pengar, en
              överenskommelse som ska hålla över tid och över val. Vi beklagar
              att regeringen inte har tagit vår utsträckta hand. Vi har vädjat
              om detta här i flera år. Det tycker jag nämligen att de äldre
              är värda för att kunna känna en trygghet men också alla yngre
              som ska vara med och betala.
            </seg>
            <seg n="5597808e">
              Socialstyrelsen gick för några veckor sedan ut och varnade för
              kollaps i äldreomsorgen. Vi hörde något om den rapporten från
              den föregående talaren Ingrid Burman. Antalet äldre som får hemtjänst
              minskar. Och man framhöll att vården skulle rämna om anhöriga
              slutar att hjälpa till. Vi får också ta del av hur kommunerna
              drar ned på antalet platser i de särskilda boendena i en oroväckande
              takt. Kvarboendeprincipen urholkas när omtanke ersätts med tvång.
            </seg>
            <seg n="e168c84e">
              Det är lätt att skylla på kommunerna. Vi har upprepade gånger
              hört att våra socialministrar har slagit in på den vägen och skyller
              på kommunerna så fort något inte fungerar. Men vi här i riksdagen
              måste först och främst göra allt vad vi kan.
            </seg>
            <seg n="295cc852">
              Läkarmedverkan i äldreboenden måste säkerställas, och tillsynen
              måste förstärkas. Det kan inte vara rimligt att den som står för
              vård och omsorg samtidigt utövar tillsyn över sin egen verksamhet.
            </seg>
            <seg n="0c2ebe94">
              En oberoende tillsynsmyndighet måste skapas, och de båda lagarna
              hälso- och sjukvårdslagen och socialtjänstlagen måste sammanföras
              till en kraftfull lag.
            </seg>
            <seg n="24a76bc1">
              Det har framförts många gånger från personalen inom vård och
              omsorg att det är frustrerande att jobba med två lagar. Lagarna
              skiljer sig mycket åt inom områden som dokumentation, sekretess
              och rättssäkerhet. Det är inte lätt att vara personal och samtidigt
              agera utifrån två så skilda lagar.
            </seg>
            <seg n="225a8fbf">
              Moderaternas engagemang i äldrefrågor är starkt. Vi vill minska
              myndigheternas makt över den enskilde. Vi vill ge makten till
              människorna, också de människor som är sjuka och har behov av
              vård och omsorg. Kommunens roll som yttersta garant för att alla
              får tillgång till vård och omsorg ska också slås fast. Men det
              betyder inte att det kommunala självstyret också ska inkludera
              alla äldres beslut om vårdgivare.
            </seg>
            <seg n="3c5944b2">
              Vi noterar med stor glädje, precis som utskottets ordförande
              Ingrid Burman sade här nyligen, utskottets tillkännagivande om
              att stärka stödet till anhöriga, dessa vardagshjältar utan vilkas
              insatser samhället skulle stå sig slätt.
            </seg>
            <seg n="583d779a">
              Vi behöver ta krafttag här och nu för att på alla sätt underlätta
              och stödja både den sjuke och dennes anhöriga eller närstående.
              Det handlar om ekonomiskt stöd och gemenskap men också om olika
              former av boende eller dagvård för den som är sjuk.
            </seg>
            <seg n="70591dff">
              Slutligen, fru talman, yrkar jag bifall till moderatreservationen
              2, men jag står självklart bakom samtliga moderata yrkanden.
            </seg>
          </u>
          <note type="speaker" n="11826bd9">
            Anf. 55 Andre vice talman KERSTIN HEINEMANN (fp):
          </note>
          <u who="kerstin_heinemann_286f2e" xml:id="i-623e5453b08096e0-0" n="ac988644">
            <seg n="47fc093e">
              Fru talman! Det bästa med det här betänkandet är att äntligen
              har ett enigt utskott ansett att det behövs en kraftfull utveckling
              av olika former för avlastning, stöd och utbildning av närstående
              och att regeringen snarast bör återkomma till riksdagen dels med
              en redovisning i anledning av ett tidigare tillkännagivande om
              att göra en analys av de ekonomiska konsekvenserna av en i socialtjänstlagen
              reglerad skyldighet för socialnämnden att stödja dem som vårdar
              närstående, dels med förslag till insatser för att ytterligare
              säkerställa och stärka stödet till anhöriga.
            </seg>
            <seg n="7272d2f0">
              Folkpartiet har under en lång tid arbetat för att stärka stödet
              till dem som vårdar anhöriga, och nu har vi kanske nått ett delmål.
              De närståendes insatser är i dag omistliga. En stor del av äldreomsorgen
              skulle falla ihop om de inte fanns. En förutsättning för att de
              ska orka fortsätta är att de får det stöd som de så väl behöver.
              Men det är också viktigt att påpeka att det inte får innebära
              ett ytterligare tryck på närstående att ta vårdansvaret; det måste
              vara frivilligt både för den som vårdas och för den som vårdar.
              Kommunerna får inte ta ett ökat stöd till närståendevårdarna till
              intäkt för att minska den vård som de är skyldiga att svara för.
              Det finns tendenser till att man försöker skjuta över alltför
              mycket ansvar på anhöriga, som faktiskt inte orkar mer.
            </seg>
            <seg n="2228b4a4">
              Fru talman! I ett flertal motioner har problemet med hemtjänst
              för äldre vid vistelse i annan kommun än bosättningskommunen tagits
              upp. Det är bra att utskottet har tagit den frågan på allvar och
              att utskottet uttalar att man förutsätter att regeringen noga
              följer utvecklingen på området och vidtar de åtgärder som kan
              vara påkallade. Det är bra att utskottet säger att frågan noga
              kommer att följas, eftersom man från departementet tydligen inte
              var på det klara med de problem som finns på området.
            </seg>
            <seg n="7b6508ba">
              Fru talman! De allra flesta motioner avstyrks emellertid. Man
              hänvisar till pågående arbete och gällande regleringar på området
              och naturligtvis också till de nationella mål för äldrepolitiken
              som antogs våren 1998. Det är nu flera år sedan, och en hel del
              har förändrats och många av målen har ännu inte uppnåtts. Därför
              finns det all anledning, inte minst för oss i oppositionen, att
              föra fram kraven ytterligare flera gånger. Vi hoppas att utredandet
              någon gång ska vara klart så att vi får se att det händer någonting.
              Inte minst Socialstyrelsens rapport som kom nyligen visar att
              det händer för lite. De krav som Folkpartiet och även andra partier
              här i riksdagen framfört i motioner är fullt berättigade. Vi måste
              göra någonting.
            </seg>
            <seg n="00b5fdf4">
              Jag vill nämna några av Socialstyrelsens slutsatser som också
              Cristina Husmark Pehrsson tog upp. Det sker en minskning av platser
              i äldreboende. Man säger att kommuner och landsting måste kompensera
              det minskade antalet platser genom en samordnad satsning på utökade
              resurser i hemtjänsten och hemsjukvården. Det är här min lilla
              oro finns för att man skjuter över det till de närstående i stället
              för att bygga ut platser.
            </seg>
            <seg n="8ff6d493">
              Socialstyrelsen säger också att personal- och kompetensbristen
              fortfarande är stor det tar vi upp i en reservation och att omtolkning
              av det offentliga ansvaret leder till otrygghet. Det är en osäkerhet
              som finns hos väldigt många. Socialstyrelsen säger vidare att
              staten bör förtydliga det offentliga åtagandet. Kommuner och landsting
              måste i sin tur precisera villkor, innehåll och kvalitet för den
              enskilde när det gäller vård och omsorg. Här känner vi från Folkpartiet
              igen de krav som vi haft i väldigt många år på en omsorgsgaranti,
              där kommunen talar om vad den har möjlighet att erbjuda den enskilde
              och ansvarar för att man även får det.
            </seg>
            <seg n="a2621327">
              I Socialstyrelsens rapport talar man också om den framtida äldreomsorgens
              struktur och finansiering som måste läggas fast. Man talar ungefär
              som det står i reservation 8 om att vi behöver se över den framtida
              finansieringen. Från Folkpartiets sida blev det en liten miss
              vid slutbehandlingen av betänkandet. Vi stöder naturligtvis den
              reservation som vi gjorde i inledningsskedet. Jag yrkar inte bifall
              till den det är ingen som har gjort det men jag vill göra klart
              att vi står bakom kravet på en utredning.
            </seg>
            <seg n="545f2328">
              Fru talman! Hur är det egentligen med målet om valfrihet inom
              äldreomsorgen? Ja, inte råder det valfrihet i dag. Särskilda boendeformer
              för äldre är fortfarande ett lokalt monopol även då kommuner ibland
              anlitar entreprenörer, och motsvarande gäller i ännu högre grad
              hemtjänsten. Den som beviljas en plats i äldreboende eller ett
              antal hemtjänsttimmar har samtidigt tilldelats en utförare av
              vården. Att välja mellan olika vårdföretag har det inte varit
              tal om. Äldres möjlighet att välja själva eller genom ombud den
              service och vård som de önskar måste utökas.
            </seg>
            <seg n="a3542025">
              Det behövs en förbättrad valfrihet, så att det stöd kommunen
              godkänt får användas hos valfri kvalitetsgodkänd vårdgivare, kommunal
              eller icke-kommunal. Det ska också gälla äldreboende. Där är det
              alltför mycket av den gamla handfasta metoden att den som tiger,
              samtycker och är nöjd med det som erbjuds får plats, medan de
              som har invändningar flyttas ned i kön. Men långt mer valfrihet
              kan och bör införas inom hemtjänsten. Ett starkt stöd för en sådan
              förbättring blir det om valfrihetsprincipen skrivs in i socialtjänstlagen
              för boende och hemtjänst.
            </seg>
            <seg n="12f8c270">
              Fru talman! Jag yrkar bifall till reservation nr 3 där vi har
              ett yrkande om valfrihetsprincipen i socialtjänstlagen.
            </seg>
            <seg n="0704a1f8">
              Fru talman! Att veta att man kan få viss hemtjänst när krafterna
              tryter även om behovet inte är stort är viktigt för äldre människors
              trygghet. Då vågar man bo kvar längre i den egna bostaden, som
              ju väldigt många önskar göra. En viss hemtjänst kan också bidra
              till att ytterligare hjälpbehov kan skjutas upp. Rätt utförd hemtjänst,
              som också tar till vara den äldres förmåga att klara av vissa
              saker med hjälpmedel och annat, kan också i högsta grad vara förebyggande.
            </seg>
            <seg n="f84e7449">
              Från Folkpartiet anser vi att ett nationellt försök bör genomföras
              under i första hand tre år, med en utvidgad möjlighet till hemtjänst
              för alla som är 80 år och äldre utan biståndsprövning. Vi lade
              fram ett sådant förslag år 2002. Äldreberedningen har ungefär
              samma förslag. Vi känner till att det finns vissa bekymmer med
              ett sådant förslag, bland annat vissa EU-regler och moms, men
              det måste gå att genomföra. Jag hade en interpellationsdebatt
              med socialministern om detta förra året. Han sade att han var
              positiv till det och att han ansåg att frågan borde kunna lösas.
              Jag har en viss förhoppning ändå om att frågan ska kunna lösas
              innan alltför lång tid har gått. Det här innebär en stor trygghet
              för många äldre.
            </seg>
            <seg n="6d9bfa12">
              Fru talman! För ett par år sedan lovade socialminister Lars Engqvist
              att kommunala äldreombudsmän skulle införas. Vad som har införts
              är äldreskyddsombud hos länsstyrelserna. Det är möjligt att de
              gör nytta jag betvivlar inte alls det men är ju inte alls vad
              som menas med kommunala äldreombudsmän, som ska vara de som de
              äldre lätt ska kunna vända sig till med frågor för att få råd
              och stöd. Så vårt krav på kommunala äldreombudsmän kvarstår.
            </seg>
            <seg n="87267a95">
              Fru talman! En väl fungerande äldrevård behöver stöd av specialister,
              förutom att de äldre behöver ha en nära kontakt med husläkare
              och annan sjukvårdspersonal. Dessa medicinska expertresurser som
              avser äldre kan inte finnas överallt, i varje kommun eller varje
              stadsdel, utan de behöver samlas i ett, som vi från Folkpartiet
              föreslår, äldrevårdscentrum som skapas genom samarbete mellan
              en eller flera kommuner och landsting. Det bör kunna byggas upp
              kring någon av de resurser som i dag finns, till exempel en geriatrisk
              klinik. Ett äldrevårdscentrum ska vara en resurs i första hand
              för husläkare, distriktssjuksköterskor och annan personal som
              arbetar med äldre människor.
            </seg>
            <seg n="80fc6603">
              För äldre och deras anhöriga är kontakten med husläkaren eller
              distriktsläkaren naturlig. Det ska också finnas kompetens före
              äldrepsykologi, reumatologi och ett rehabiliteringsteam.
            </seg>
            <seg n="77cd0a22">
              När man blir äldre och inte har svenska som modersmål kan det
              ibland bli problem när demensen sätter in. Det är lätt att glömma
              svenskan och gå tillbaka till sitt modersmål. Detta är ett krav
              som vi och inte bara vi, utan även andra har fört fram i väldigt
              många år. Man måste kunna få kommunicera på sitt eget modersmål
              när man blir gammal och har tappat det svenska språket.
            </seg>
            <seg n="80eb19d9">
              Detta gäller naturligtvis i första hand de finska invandrarna
              som är en stor grupp i Sverige. Men det finns många fler, och
              vi kommer att få ytterligare många olika grupper. Vi måste se
              till att vi i Sverige kan ge också dessa människor en värdig vård
              när de har kommit så pass långt i sina liv att de får speciella
              problem.
            </seg>
            <seg n="c83589a6">
              Det finns många fler frågor i det här betänkandet som skulle
              behöva tas upp, men jag avslutar nu genom att yrka bifall till
              reservation nr 3.
            </seg>
          </u>
          <note type="speaker" n="84b9bc3a">
            Anf. 56 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-abcccf3ca755df90-0" n="49c8f7f4">
            <seg n="b8d5ba56">
              Fru talman! Kära vänner! För varje dag som går blir vi alla äldre.
              Om vi får vi leva blir vi alla äldre äldre. Äldrevården är således
              en fråga som berör oss alla. Även de personer som i dag varken
              känner sig eller är äldre har någon närstående, någon granne eller
              någon släkting som är äldre.
            </seg>
            <seg n="abc9e713">
              När vi pratar med äldre människor som känner att orken börjar
              avta är bemötandet, den hjälp som finns att få, vad man vill ha
              hjälp med och att man får den hjälp som man behöver i rätt tid
              oerhört viktigt. Allt detta är huvudfrågor. När man intervjuar
              äldre är det just bemötandet som är så oändligt viktigt. Jag är
              glad över att bemötandefrågorna har hamnat i fokus under senare
              år. Man har också fått insikt om det såväl under utbildningen
              av vårdpersonal som i övrigt.
            </seg>
            <seg n="a884489f">
              Herr talman! Utgångspunkten för service, vård och omsorg måste
              vara den enskilda människans individuella behov. Respekt för äldres
              integritet och självbestämmande måste vara det förhållningssätt
              som genomsyrar alla samhällets insatser. Människors oro för åldrandet
              ska mötas med en hög ambitionsnivå från samhällets sida när det
              gäller äldrepolitikens många områden. Trygghet, värdighet och
              delaktighet måste erbjudas oavsett individernas ålder.
            </seg>
            <seg n="c960bcb5">
              Jag tycker att det är viktigt att lyfta fram att de äldre måste
              ses som en tillgång, inte som en belastning. När olika utredningar
              och prognoser presenteras betraktas ofta äldre människor som en
              belastning. Det vill jag vända mig emot.
            </seg>
            <seg n="d86ba559">
              I en samhällsutveckling där viktiga grundläggande värden har
              urholkats har en del av respekten och samhörigheten mellan generationerna
              gått förlorade. Denna utveckling måste vändas. Den äldreberedning
              som har lagt fram sitt betänkande har faktiskt visat på vägar
              till ett samhälle för alla. Äldre personer representerar en livserfarenhet
              som är omistlig för det svenska samhällets vitalitet och tillväxt.
              I det mångkulturella Sverige måste äldre invandrares situation
              och behov också beaktas. Där finns fortfarande mycket att göra.
            </seg>
            <seg n="116c0e47">
              Förslagen i det betänkande som vi i dag kommer att besluta om
              innehåller flera positiva ingredienser. En av dem är naturligtvis
              socialutskottets agerande när det gäller anhörigvården. Men jag
              måste säga att det ibland är trögt även om denna kammare 2001
              och 2002 har gjort ett tillkännagivande. I SoU11 fanns det ett
              tillkännagivande till regeringen om att det var önskvärt att i
              socialtjänstlagen införa en särskild reglerad skyldighet för socialnämnden
              att stödja dem som vårdar närstående. Man ansåg vidare att regeringen
              snarast borde göra en analys av de ekonomiska konsekvenserna av
              en sådan lagreglering och redovisa för riksdagen olika alternativa
              lagregleringar i avsikt att ytterligare stödja anhöriga. Detta
              beslutade en enig riksdag.
            </seg>
            <seg n="f5240f17">
              När gör vi på nytt ett tillkännagivande som jag hoppas ska göra
              att det tänds en eld av vilja i Regeringskansliet att lägga fram
              ett förslag så att detta blir verklighet. Jag vill instämma i
              det som Cristina Husmark Pehrsson sade, att utan de äldres insats
              skulle äldreomsorgen inte fungera i dag. Jag tycker att man ifrån
              den här talarstolen skulle ge alla anhöriga, närstående och goda
              vänner en eloge för den oerhört fina insats som de gör.
            </seg>
            <seg n="4f177a4b">
              En annan ingrediens som är positiv i det här betänkandet är vistelsekommunen,
              och att regeringen nu avser att följa detta. Alla problem som
              finns är ju till för att lösas. En del är av den sorten att det
              behövs en lagreglering. Vistelsekommunen är en sådan fråga.
            </seg>
            <seg n="ec8a3de5">
              Jag vill också nämna några av de reservationer i detta betänkande
              som Kristdemokraterna står bakom. Reservation nr 20 handlar om
              kvalitetsarbetet i äldreomsorgen. Vi anser att det är viktigt
              att det görs en översyn av ansvarsfördelningen mellan kommuner
              och landsting beträffande hemsjukvård, rehabiliteringsinsatser
              och hjälpmedel. Samverkansfrågorna har diskuterats många gånger
              i den här kammaren, men det räcker inte med diskussioner, utan
              det måste vidtas åtgärder.
            </seg>
            <seg n="027e9f69">
              En annan fråga som vi ofta har tagit upp handlar om en trygghetsgaranti.
              De äldre är beroende av trygghet. De borgerliga partierna är överens
              om ett förslag till en vårdgaranti. Socialdemokraterna har lovat
              och lovat, men sedan backar de och ingen vet vad det blir av det
              hela. Tillgängligheten måste garanteras och en värdighetsgaranti
              bör införas som säkerställer ett värdigt bemötande. Det behövs
              också en boende- och en hjälpmedelsgaranti där rätten till stöd
              och service ingår.
            </seg>
            <seg n="f74a15c8">
              Många av dessa frågor skulle inte behöva diskuteras här eftersom
              de egentligen handlar om självklara saker. Men eftersom vi vet
              att det finns en oro bland äldre och deras anhöriga måste vi ta
              den oron på allvar och försöka att fatta beslut som garanterar
              dessa saker.
            </seg>
            <seg n="d801b5b4">
              I reservation nr 32 reserverar jag mig till förmån för en demensombudsman.
              Finns det några personer i dagens samhälle som är i behov av att
              få hjälp med att göra sin röst hörd är det de demenssjuka som
              inte själva kan hävda sin rätt. Det finns många demenssjuka som
              dessutom saknar anhöriga och närstående som kan tala om hur de
              vill ha det. Det vore oerhört viktigt att det fanns en talesman
              för de dementa som verkade för att det individuella behovet och
              brister i lagar och förordningar uppmärksammades.
            </seg>
            <seg n="cff34b0d">
              Så till en annan reservation, som har nr 36 i betänkandet. Det
              handlar om ställföreträdarfrågan som vi i de borgerliga partierna
              har en reservation om.
            </seg>
            <seg n="8d84c529">
              Vi vet att enligt svensk lag får ingen ges vård och behandling
              mot sin vilja. De människor som har en nedsatt beslutskompetens
              kan riskera att bli undervårdade eller å andra sidan överbehandlade.
              Det är därför viktigt att människor som inte själva kan tala för
              sig och i den situationen kan vi hamna allesammans även om vi
              inte är äldre har en ställföreträdare som kan tala för dem.
            </seg>
            <seg n="707d5c3e">
              Enligt hälso- och sjukvårdslagen ska den som har det största
              behovet av hälso- och sjukvård ges företräde för vård, och då
              är det personer med nedsatt autonomi som ska gå först. Men hög
              ålder får inte utesluta människor från en viss behandling. Det
              är också viktigt att komma ihåg i dessa tider, när vi vet att
              ekonomin är oerhört ansträngd på många ställen, att åldern aldrig
              får vara en enskild orsak till att man nedprioriterar någon för
              behandling.
            </seg>
            <seg n="6a4af507">
              Det är därför som jag anser, herr talman, att Östergötlands läns
              landsting har gått för långt när man bland annat säger att åldersrelaterad
              degenerering i ögats gula fläck ska undantas från behandling och
              att inte heller knäbesvär hos äldre patienter ska behandlas. Jag
              anser, herr talman, att alla människor, oavsett ålder, social
              ställning och var man än bor i landet ska ha lika rätt att få
              en individuellt anpassad vård.
            </seg>
            <seg n="5ef45c88">
              Jag avslutar med att yrka bifall till reservationerna 20 och
              36 men står givetvis helhjärtat bakom samtliga reservationer där
              Kristdemokraterna finns med.
            </seg>
          </u>
          <note type="speaker" n="17c57d4c">
            Anf. 57 KENNETH JOHANSSON (c):
          </note>
          <u who="kenneth_johansson_582684" xml:id="i-7d7b64c8813675da-0" n="ae79375b">
            <seg n="0542b381">
              Herr talman! Jag vill börja med att yrka bifall till reservationerna
              1 och 46 men står bakom övriga centerpartistiska reservationer
              som förekommer i betänkandet.
            </seg>
            <seg n="b064c5df">
              Vågar jag bli gammal? Frågan ställs men ska inte behöva ställas.
              Vi bara måste, för egen, för anhörigas och för våra medmänniskors
              skull klara de stora utmaningar vi står inför. En uppgift har
              i varje fall äldreberedningen Senior 2005 klarat, och det är analysen
              när det gäller äldreboomen som väntar runt hörnet, att år 2030
              måste varannan 79-åring arbeta om balansen ska bestå mellan försörjare
              och försörjda. Äldreberedningens analys är en mycket intressant
              och värdefull läsning, men förslagsdelen är ack så tom och innehållslös.
            </seg>
            <seg n="8f25f629">
              Var finns de konkreta förslagen om hur vi långsiktigt tryggar
              äldreomsorgen ekonomiskt? Var finns förslagen om hur vi klarar
              personalförsörjningen, hur vi åter förbättrar de äldres hälsa,
              hur vi underlättar för äldre att bo kvar hemma, hur vi säkrar
              valfriheten och ökar tillgängligheten i boendet? Ja, de finns
              inte i Senior 2005, och det ska bli intressant att höra om Lars
              U Granberg och andra av majoritetens företrädare kan ge några
              besked i dagens debatt.
            </seg>
            <seg n="fc437f1a">
              Äldrepolitiken ska enligt Centerpartiet prioritera åtgärder som
              innebär att äldre kan leva ett liv som präglas av delaktighet,
              oberoende, värdighet och trygghet. Vi vill, vilket framgår av
              reservation nr 1, se ett mer individbaserat förhållningssätt.
              Vi har även pekat på att formerna för ökad delaktighet behöver
              utvecklas.
            </seg>
            <seg n="765da15b">
              Centerpartiet inser att äldreomsorgen behöver tillföras mer resurser
              och att det då krävs en politik för tillväxt och sysselsättning
              som ger skatteintäkter för kommuner och landsting och breddar
              skattebasen. Vi behöver diskutera på djupet hur vi ska klara den
              långsiktiga finansieringen utifrån äldreomsorgens prognostiserade
              behov. Den diskussionen saknar vi.
            </seg>
            <seg n="b0a769f1">
              Vi saknar diskussionen om hur vi kan förändra arbetslivet, höja
              den faktiska pensionsåldern från 59 år, som det ungefär handlar
              om i dag, och att se till att vi kan avsluta arbetslivet på ett
              värdigt sätt utifrån enskilda förutsättningar. Och vi behöver
              arbetskraften. Personal- och kompetensbristen är fortsatt stor.
              Var finns planerna och var finns åtgärderna? Kommer något samlat
              arbete att initieras och redovisas?
            </seg>
            <seg n="b472bc49">
              Som tidigare har nämnts har Socialstyrelsen nyligen lämnat en
              lägesrapport till regeringen om situationen för äldre. De pekar
              bland annat på, och det är tråkigt, ett negativt trendbrott avseende
              den successiva förbättringen som vi har varit vana vid att se
              när det gäller äldres hälsa, att det sker en oroväckande och kraftig
              minskning av äldreboenden runtom i landet och att det sker en
              kraftig ökning av kostnaderna för hemtjänsten. Det här är fakta
              som vi måste ta till oss.
            </seg>
            <seg n="545f905c">
              Centerpartiet ser många möjligheter att ytterligare förbättra
              de äldres hälsa. Det handlar om förebyggande hälsovård. Det handlar
              om friskvård. Det handlar om att förebygga olycksfall. Vi vill
              se insatser för att åtgärda de åldersbetingade sjukdomarna. Vi
              vill se åtgärder för äldre som har behov av särskilt psykiatriskt
              stöd. Samverkansformerna och behandlingarna måste utvecklas och
              förbättras. Vi vill se helt andra rehabiliteringsåtgärder, få
              vårdkedjan att fungera bättre och tydliggöra ansvarsfördelningen.
              Vi inser att om man ska komma längre när det gäller hälsofrågor
              för äldre måste man också arbeta med trygghetsfrågor, att man
              som äldre känner sig behövd, att man får tillhöra en gemenskap
              och att man får uppleva kulturaktiviteter.
            </seg>
            <seg n="a1c8c259">
              Vi varnar för att pendeln slår för snabbt avseende avvecklingen
              av äldreboenden. Det måste mötas med åtgärder för ökad tillgänglighet
              i boendet. Hissbidrag och liknande är nödvändigt. Kompletterande
              insatser är avdrag för hushållsnära tjänster. Vi återkommer med
              Centerpartiets förslag om att få utreda hemservicecheckar, vilket
              också återfinns i reservationer.
            </seg>
            <seg n="e54d69df">
              Vi tar fram förslag när det gäller det avgiftssystem som har
              lett till att det i dag förekommer i kommuner att man som äldre
              får gå till socialen och med mössan i hand begära socialbidrag.
              Jag tycker inte att det är en värdig hantering.
            </seg>
            <seg n="9c752814">
              Herr talman! Cirka två tredjedelar av all omvårdnad sköts av
              anhöriga. Jag instämmer med tidigare talare som har pekat på de
              enormt fina, viktiga, nödvändiga insatser som de gör och som inte
              nog kan uppskattas och uppmuntras. De redovisningar som jag på
              senare tid tagit del av visar att kommunernas traditionella stödformer,
              såsom dagvård, korttidsvård och avlösning i hemmet, ökar och att
              samverkan med frivilligorganisationer fortsätter, och det är bra.
            </seg>
            <seg n="4490552e">
              Däremot minskar typ anhörigcirklar, anhörigcentraler och liknande.
              Det oroar. Jag är också glad att vi i dag har ett tillkännagivande
              om ett skärpt lagstöd och krav på åtgärder för att ytterligare
              säkerställa och stärka stödet till anhöriga. Det är bra.
            </seg>
            <seg n="7bc492b6">
              Åtminstone som en halv seger räknar jag även de uttalanden som
              utskottet gör om vistelsebegreppet i socialtjänstlagen. Många
              förtroendevalda, främst i kust- och turistkommuner, har tagit
              upp frågan, som upplevs som ett problem, och önskat en översyn.
            </seg>
            <seg n="136b70ee">
              Jag är tacksam för att utskottets ledamöter har lyssnat på mitt
              förslag att bjuda in representanter för Svenska Kommunförbundet
              och Socialdepartementet till utskottet. Från departementet kände
              man, som ni säkert minns, inte till några problem. Från Svenska
              Kommunförbundet, som representerar hela Kommun-Sverige, var det
              ett tydligt besked: Det är problem.
            </seg>
            <seg n="27c7106d">
              Det var bra att departementet fick lite kontakt med verkligheten.
              Det var bra att Kommun-Sverige fick fram de uppfattningar som
              vi vet förekommer. Det är bra att det leder åtminstone till uttalanden.
              Men allra helst skulle det naturligtvis ha lett till, om vi inte
              ska tappa tempo, ett uppdrag till regeringen att se över frågan.
              Jag hoppas att det kommer, även om det blir med fördröjd verkan.
              Vi har också i en reservation redovisat krav på att få ett regeringsuppdrag.
              Det hade varit bättre om det lett till ett konkret beslut redan
              i dag.
            </seg>
            <seg n="6a2f3867">
              Herr talman! Jag och Centerpartiet vill med kraft medverka i
              frågorna om hur vi formar den framtida äldrepolitiken. Något lite
              positivt händer om utskottets betänkande antas. Men det räcker
              inte. Vi vill se ökade ambitioner, såväl idé- som åtgärdsinriktade.
              Det tänker vi arbeta för!
            </seg>
          </u>
          <note type="speaker" n="87ae6379">
            Anf. 58 KERSTIN-MARIA STALIN (mp):
          </note>
          <u who="unknown" xml:id="i-0b53141383a88c7d-4" n="73574c7c">
            <seg n="4b5eec2d">
              Herr talman! Ärade kamrater, åhörare! När jag kom in här i salen
              var det lite kvar på den förra debatten, som handlade om barn
              och friskolor. Plötsligt svischade vi om till att tala om oss
              äldre.
            </seg>
            <seg n="5087cca2">
              Det är väldigt roligt med tillkännagivanden som vi ibland gör
              i vårt utskott. Jag är både glad och tacksam för det. Här har
              vi till och med två tillkännagivanden, som Ingrid Burman pratade
              om förut. Det är dels att personer med behov av stöd och hjälp
              ska kunna vistas i annan kommun än bosättningskommunen, till exempel
              för sommarvistelse, och ändå få stöd. Det är dels förslaget till
              insatser för att ytterligare säkerställa och stärka stödet till
              anhöriga.
            </seg>
            <seg n="a034b03d">
              På första sidan i betänkandet står det så här: Vad utskottet
              anfört med bifall till en mp-motion. Jag har strukit under det
              med rött. När det kom var jag så glad att jag ringde runt till
              kamrater och sade, tänk att det står bifall!
            </seg>
            <seg n="7bcc2785">
              Det är visserligen en ganska självklar sak att anhöriga ska ha
              stöd, men man får ändå nästan aldrig bifall till självklara saker.
              Det var därför alldeles speciellt. Jag var glad ända till dagen
              därpå. Då började jag tänka lite mer på det här. Så som det är
              beställt med äldrevården på många ställen är det kanske inte så
              konstigt att vi fick stöd för det här. Man kan ju ge bara lite
              stöd, och så har man ändå gjort det. Då börjar man kanske glida
              in på att det ska bli mer och mer anhörigstöd. Jag är blandat
              glad i dag, men lite ändå.
            </seg>
            <seg n="3182ed09">
              På fredag ska jag åka hem och begrava min mamma Magnhild, som
              blev 95 år. För två och ett halvt år sedan flyttade hon till ett
              ålderdomshem. Det var ganska besvärligt hemma hos henne. Hon ramlade
              omkull rätt ofta och hade svårt att gå. Hon svarade inte i telefon,
              och hon åt dåligt trots hemtjänsten. Allt hängde på mig, som är
              enda barnet, så jag åkte ibland hem mer än en gång i veckan.
            </seg>
            <seg n="8bc03e38">
              Hon fick äntligen plats på ett äldreboende. Jag tror att jag
              har berättat en gång förut hur det började. Det kom hem personal,
              och de fyllde i blanketter. Det var en kurator, en arbetsterapeut,
              chefen och en kontaktperson. Man frågade vad mamma var intresserad
              av, skrev upp det och fyllde i. Hon hade varit intresserad av
              idrott och vävning och hade handarbetat i alla sina dagar. Hon
              var lärarinna till yrket.
            </seg>
            <seg n="0cd679e2">
              Men när jag åkte in med mamma den dagen hon fick platsen sade
              hon: Nu ska du få se att jag blir senil ganska fort. Det kändes
              hemskt. Det var ett ålderdomshem men liknade mest ett sjukhem.
              Nästan alla var döva och satt i rullstol, och alla var väldigt
              kravliga.
            </seg>
            <seg n="c374d913">
              Fortfarande hängde allt på mig. Under de två och ett halvt år
              hon bodde där var hon ute en gång med hjälp av personal. Annars
              var jag där varje söndag, och i den mån det gick bra åkte vi ut
              och tittade på utsikter och fikade. Någon gång kunde hon följa
              med hem till mig. Gudskelov fungerade färdtjänsten i min kommun
              så att vi kunde åka på utflykter trots att jag inte har bil.
            </seg>
            <seg n="1609bb88">
              I lördags var jag på ett seminarium i Göteborg som handlade om
              äldre, natur och djur, om naturens och trädgårdens betydelse för
              hälsan och livskvaliteten. Vad jag önskade att jag hade varit
              där tidigare så att jag hade kunnat visa det på ålderdomshemmet.
              Jag kan nästan slå mig i backen på att den enkät de gjorde när
              min mamma kom in var något slags kvalitetssäkringsrapport. De
              prickade för de där sakerna, och sedan var det gjort. De gjorde
              aldrig någonting mer med det. Kontaktpersonen slutade dessutom.
              Ingenting stämde. Det kändes så artificiellt med hela intervjun
              och allt det som skulle komma.
            </seg>
            <seg n="e62ddbb3">
              På seminariet var det så härligt. En docent från Sahlgrenska
              och en kvinnlig docent från botaniska trädgården hade kommit fram
              till att djur och natur är det absolut bästa för äldre människor
              för oss alla förresten vida överstigande till och med kultur.
              Sedan är familjen och det sociala umgänget naturligtvis väldigt
              viktigt.
            </seg>
            <seg n="1368e3cb">
              Djur på ålderdomshemmet? Nej, det går absolut inte, för det finns
              personal som är allergisk! På min mammas ålderdomshem var personalen
              så förskräckligt allergisk att man måste ha konstgjorda blommor.
              Då går det här naturligtvis inte.
            </seg>
            <seg n="8df5810a">
              På seminariet lärde jag mig också att om man inte kan gå, inte
              kan sköta trädgården och inte kan gå ut med hunden kan man ha
              minnen. Det går att omge sig med bilder och minnen. Det var en
              lisa att få höra det.
            </seg>
            <seg n="72d306f8">
              Jag ska skicka efter en broschyr som fanns på seminariet och
              förära er den. Det är bara två dagar sedan jag var där, och jag
              har inte hunnit göra det än. Ni ska få den, för det är lättläst
              och intressant läsning.
            </seg>
            <seg n="10938da4">
              Jag vill också prata lite om boendet. Det verkar på något sätt
              som att det är trender i boende. Ibland ska alla bo på ålderdomshem.
              Ibland ska alla bo hemma. Ibland ska alla bo i servicehus. Ibland
              ska alla bo i något annat slags boende. Det pendlar fram och tillbaka.
              Jag har skrivit i motionen om hur viktigt det är att vara flexibel,
              att man kan ha flera olika sorters boende och att det borde finnas
              en variation där.
            </seg>
            <seg n="56b850ae">
              Sedan gäller det förebyggande arbete. När man talar om barn och
              ungdomar finns åtminstone begreppet förebyggande arbete. Jag brukar
              tjata om att det alltid är så svårt, att ekonomer inte ser detta,
              för allt måste löna sig så fort. Begreppet finns i alla fall och
              en öppning att vi går mer och mer åt det hållet. Men så är det
              inte med äldre begreppet förebyggande arbete finns inte. Det existerar
              inte.
            </seg>
            <seg n="5708cd59">
              Man börjar i stället säga: Det är åldern. När man är så gammal
              som jag och börjar ha ont i ett ben får man höra att det inte
              är så mycket att göra åt, för det är åldern. Nu går det utför.
              Det är inte så mycket man kan göra.
            </seg>
            <seg n="8f8046de">
              Det är förfärligt mycket man kan göra.
            </seg>
            <seg n="91f6456e">
              I avsnitt 10 i betänkandet yrkar jag på att man skulle ha äldrevårdscentraler,
              motsvarande barnavårdscentraler för äldre.
            </seg>
            <seg n="ab26630a">
              När jag jobbade på ungdomsmottagningen i Borlänge jag jobbade
              på ett annat ställe också sade min mamma, som kallade ungdomsmottagningen
              för Rädda barnen: Ska du jobba på Rädda barnen i dag? Jag tyckte
              att det var så bra.
            </seg>
            <seg n="dde8dc59">
              Avslutningsvis vill jag säga: Rädda oss äldre. Vi kan ju faktiskt
              jobba ett tag till, om vi nu tar till oss att man kan förebygga
              och att man kan göra något åt att det börjar gå utför och att
              det beror på åldrandet.
            </seg>
            <seg n="f6ea8dc9">
              När Senior 2005-utredningen var klar hade vi i Miljöpartiet ett
              seminarium med rubriken, som vår ledamot i utredningen formulerade:
              Vi har tio år på oss.
            </seg>
            <seg n="db1edc1b">
              Klarar vi inte av problemet med demografin att vi blir så många
              äldre, att vi mår sämre och sämre, att färre och färre ska sköta
              om oss äldre går det åt pipan. Vi har tio år på oss. Det vill
              till att vi tar tag i den utmaningen.
            </seg>
            <seg n="848077ef">
              Jag yrkar bifall till reservation 11 som handlar om just äldreboenden.
              Jag står naturligtvis bakom alla våra övriga reservationer också.
            </seg>
          </u>
          <note type="speaker" n="c192c9e5">
            Anf. 59 LARS U GRANBERG (s):
          </note>
          <u who="lars_u_granberg_c84d36" xml:id="i-44bb8ed32feea6bf-0" n="a14a9632">
            <seg n="03d6b976">
              Fru talman! Den demografiska omvandlingen i Sverige går fort.
              Alltfler blir äldre. Vi lever längre för att vi är friskare under
              längre tid. Det är en av välfärdspolitikens mest enastående framgångar.
              Det är en utveckling som är glädjefull och som vi ska vara stolta
              över.
            </seg>
            <seg n="e3ace035">
              Men det ställer oss också inför nya utmaningar. Alla samhällssektorer
              utbildning, arbetsliv, den fysiska miljön, kultur- och föreningsliv
              och politik måste anpassas med tanke på att de flesta människor
              har många år av aktivt liv kvar efter pensioneringen. Ingen ska
              behöva diskrimineras på grund av sin ålder. Äldre människor ska
              kunna vara delaktiga i hela samhällslivet därför att samhället
              inte klarar sig utan äldres kunskap och erfarenhet.
            </seg>
            <seg n="9b99edd3">
              När den tiden kommer då vi måste ha hjälp att klara vardagen
              är det oerhört viktigt att samhällets insatser fungerar på ett
              bra sätt för alla oavsett den enskildes ekonomiska situation.
              Att vidmakthålla och garantera alla en god äldrevård på lika villkor
              är en av de stora politiska uppgifterna. Det är ett arbete som
              omfattar såväl de äldre själva som personal och anhöriga.
            </seg>
            <seg n="83d14e8e">
              En god omsorg för alla som är solidariskt finansierad är en grundbult
              i ett välfärdssamhälle som riktar sig till alla medborgare. Men
              jag tycker mig se en ganska djup ideologisk klyfta i synen på
              hur framtidens vård ska finansieras. Den ena ståndpunkten handlar
              om att vi i högre grad låter marknadsprincipen styra. Den andra
              hållningen innebär att se äldreomsorgen som ett gemensamt samhälleligt
              åtagande. Vård och omsorg ska ges på lika villkor och bara en
              gemensam finansiell verksamhet kan ge alla denna trygghet.
            </seg>
            <seg n="2a702c06">
              System som bygger på försäkringslösningar leder till klyftor
              mellan dem som kan betala för sig och dem som saknar den möjligheten.
              Om man vill att prioriteringarna och de ekonomiska avvägningarna
              inom välfärdsstaten ska vara föremål för insyn och debatt måste
              huvudmannaskapet vara offentligt. Finansieringen ska ske skattevägen.
            </seg>
            <seg n="532bf507">
              De förslag som finns i vårddebatten om försäkringslösningar i
              olika system, med vårdpeng, är kostsamma att administrera. De
              drar i stället pengar från satsningar som kan göras på att utveckla
              till exempel äldrevården.
            </seg>
            <seg n="a281de0f">
              Systemen med äldrepeng bygger på att man ska välja mellan olika
              vårdgivare. En äldrepeng kan tyvärr missgynna svaga grupper som
              inte kan, vill eller orkar välja system.
            </seg>
            <seg n="d322eb72">
              Det kan till och med vara så att det legitimerar en bristande
              kvalitet. Den som klagar kan i ett sådant system få svaret: Ta
              dina pengar och gå. Du har ju rätt att välja själv.
            </seg>
            <seg n="e6e86fdc">
              Den självklara grunden för en äldreomsorg för alla måste vara
              att det ska vara bra kvalitet inom alla äldreboenden.
            </seg>
            <seg n="2e7d9542">
              Utskottets majoritet står bakom de nationella målen för äldrepolitiken
              som beslutades våren 1998. Målen handlar om att de äldre ska kunna
              leva ett aktivt liv och ha inflytande i samhället och sin vardag,
              en trygg ålderdom med bibehållet oberoende, respektfullt bemötande
              och en god vård och omsorg.
            </seg>
            <seg n="0294f66e">
              I det här sammanhanget måste behovet av äldreomsorg på ett annat
              språk än svenska också betonas. Äldreomsorgen måste i framtiden
              kunna möta behoven hos de alltfler äldre med utländsk bakgrund.
            </seg>
            <seg n="4640287d">
              Äldreberedningen under ledning av biskop Claes-Bertil Ytterberg
              har nyligen presenterat sitt stora slutbetänkande med 100 förslag
              när det gäller trygghet och utveckling inom äldreområdet. Betänkandet
              ska remissbehandlas, och det finns därför stor anledning att invänta
              de synpunkter som kommer från remissinstanserna.
            </seg>
            <seg n="8917fed8">
              När det gäller finansiering av äldrevården i framtiden har Ansvarskommittén,
              med landshövding Mats Svegfors, i uppgift att analysera den offentliga
              ekonomin på lång sikt med särskild inriktning på kommuner och
              landsting. Den offentliga sektorns långsiktiga finansiering blir
              en av de stora framtidsfrågorna.
            </seg>
            <seg n="3b02b780">
              När det gäller frågan om att kommuner inte verkställer gynnande
              domstolsbeslut kan det konstateras att riksdagen tidigare lämnat
              ett tillkännagivande till regeringen om omedelbara åtgärder. Regeringen
              har tillsatt en utredning som ska analysera frågan och föreslå
              åtgärder för att öka rättssäkerheten för den enskilde.
            </seg>
            <seg n="6630d9ce">
              Äldrevårdens kvalitet måste alltid vara i fokus. Alla har rätt
              till god äldrevård. En särskild utredare har fått i uppdrag att
              utvärdera den nu mer än tio år gamla ädelreformen. Regeringen
              för också diskussion med Kommun- och Landstingsförbunden om utveckling
              av kvalitet och tillgänglighet i äldrevården.
            </seg>
            <seg n="2f7629c1">
              När det gäller den viktiga demensvården finns det förslag om
              att regeringen ska ge Socialstyrelsen i uppdrag att ta fram nationella
              riktlinjer för demensvård. Ett kvalitetsutvecklingsarbete ska
              också starta i samverkan med kommuner och landsting. Över 140
              000 personer i Sverige har i dag en demenssjukdom.
            </seg>
            <seg n="45ff4e72">
              En väl fungerande tillsyn av äldrevården är viktig av kvalitets-,
              trygghets- och rättviseskäl. Tillsynsverksamheten har också förstärkts
              kraftigt och länsstyrelsernas tillsynsresurser har femdubblats.
              En ökad samverkan sker också mellan länsstyrelsen och Socialstyrelsen.
              Införandet av äldreskyddsombud vid länsstyrelserna är en viktig
              åtgärd som kommer att ha positiv effekt och innebära ett förstärkt
              skydd för gruppen äldre.
            </seg>
            <seg n="a9e0c3d0">
              Personalförsörjningen är och förblir en avgörande faktor när
              det gäller äldrevårdens kvalitet. Äldrevården är ett område med
              ett stort framtida nyrekryteringsbehov. Här finns inga enkla och
              snabba lösningar. Tio myndigheter har därför fått i uppdrag att
              utarbeta åtgärder för kompetensförsörjningen på personalsidan.
              En översyn pågår också av den sociala omvårdnadsutbildningen och
              socionomutbildningen.
            </seg>
            <seg n="6d586578">
              Det är naturligt att de äldre så långt som möjligt ges förutsättningar
              att bo kvar hemma. Tillgång till service i hemmet är därför av
              största betydelse. De olika förslag som har lagts fram om rätt
              till service i hemmet utan behovsprövning är dock juridiskt och
              skattemässigt tveksamma enligt Äldreberedningen, vars slutbetänkande
              nu ska remissbehandlas. Vi får väl se vilka resultat remissrundan
              ger.
            </seg>
            <seg n="f20e41fb">
              Utskottet är enigt om att äldre ska kunna få rätt till hemtjänst
              vid vistelse i annan kommun, till exempel för sommarboende. Kommunförbundet
              bereder för närvarande frågan, och utskottet förutsätter att regeringen
              noga följer frågan och vidtar nödvändiga åtgärder eller återkommer
              till riksdagen om så behövs.
            </seg>
            <seg n="afa075ac">
              När det gäller avgifterna inom äldreomsorgen visar Socialstyrelsens
              uppföljning att de nya bestämmelserna om avgifter inom äldre-
              och handikappomsorgen gett ett ökat skydd mot höga avgifter för
              personer med olika inkomstnivåer. Regeringen har nu att komma
              med ett förslag om att ytterligare förstärka skyddet genom att
              kommunernas möjlighet att jämka matavgifterna förtydligas.
            </seg>
            <seg n="eb16c66f">
              Utskottet är enigt på en mycket viktig punkt som alla talare
              har varit inne på, och den gäller anhörigvården. Anhöriga står
              för en viktig del av omvårdnaden av äldre, sjuka och handikappade.
              De anhöriga gör ett fantastiskt arbete, men de har ofta en ganska
              svår och tung situation. Utskottet anser att det behövs en kraftfull
              utveckling av olika former av avlastning, stöd och utbildning
              till närstående. Regeringen bör därför snarast återkomma till
              riksdagen med en redovisning av tidigare uppdrag att utreda de
              ekonomiska konsekvenserna av att ändra socialtjänstlagen i den
              inriktning som slagits fast i ett tillkännagivande från riksdagen.
              Regeringen bör också komma tillbaka med ett förslag om ytterligare
              insatser för anhörigvårdare för att säkerställa och stärka stödet
              till de anhöriga.
            </seg>
          </u>
          <note n="79ddf1d5">
            Med detta, fru talman, yrkar jag bifall till förslagen i utskottets
            betänkande och avslag på reservationerna.
          </note>
          <note type="speaker" n="393ecd35">
            Anf. 60 KENNETH JOHANSSON (c) replik:
          </note>
          <u who="kenneth_johansson_582684" xml:id="i-7d7b64c8813675da-1" n="ae79375b">
            <seg n="42ff39e2">
              Fru talman! Jag frågade i mitt anförande Lars U Granberg var
              någonstans förslagen, idéerna och de skarpa åtgärderna finns.
              Den redovisning som vi nu har fått innehåller en hänvisning till
              en biskop när det gäller en äldreberedning, till en landshövding
              vad gäller Ansvarskommittén och till ett antal uppdrag som har
              getts till särskilda utredare om översyner som pågår. Frågor bereds,
              tio myndigheter har fått uppdrag och så vidare.
            </seg>
            <seg n="3e941c29">
              Det var en bra och informativ genomgång, men jag upprepar min
              fråga: Var finns de idéer och visioner och de förslag till konkreta
              åtgärder som socialdemokraten Lars U Granberg står för? Det skulle
              vara intressant att få höra.
            </seg>
            <seg n="47eed063">
              Min andra fråga, som jag också tog upp i mitt anförande, var
              att fyra studier nu för första gången redovisar ett trendbrott
              i den hittills hela tiden successivt förbättrade hälsan för äldre.
              Det är risk för ett trendbrott i negativ riktning när det gäller
              äldres hälsa. Jag är mycket intresserad av att konkret få veta
              vad majoritetens företrädare vill att vi ska göra för att förbättra
              de äldres hälsa.
            </seg>
            <seg n="a350d408">
              Den tredje frågan handlar om en oroväckande utveckling mot att
              äldreboendena minskar. Vad ska vi göra för att se till att pendeln
              inte slår tillbaka så hårt att den enskilde kommer i kläm?
            </seg>
          </u>
          <note type="speaker" n="ccb8ff97">
            Anf. 61 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-1" n="a14a9632">
            <seg n="2d3ed0d7">
              Fru talman! Jag ägnade ett helt inledningsanförande åt äldrepolitiken
              utan att ens ta upp de utredningsarbeten som ska ligga till grund
              för precis det som Kenneth Johansson nu är inne på. Man måste
              kunna växla upp för att bli offensiv och satsa på rätt saker.
              Det är klart att jag hade kunnat ta upp de sakerna i mitt huvudanförande.
              Det gäller sådana frågor som rör ansvarsfördelningen mellan kommuner
              och landsting. Att vi får ordning och reda på samhällsorganisationen
              i stort är en intressant och viktig fråga för att vi ska kunna
              bli offensiva.
            </seg>
            <seg n="e693a0b9">
              Om Kenneth Johansson vill ha ett svar på vilka förslag och åtgärder
              som jag kan komma med i dag skulle jag vilja säga att vi alldeles
              nyligen, bara för några månader sedan, hade en debatt om äldrepolitiken.
              Betänkandet till grund för den debatten och dagens betänkande
              tillsammans visar att vi hela tiden tar steg framåt. Vi gör tillkännagivanden
              på olika områden, och färdiga utredningar är ute på remissrundor.
              Vi tar alltså steg framåt, och jag lovar Kenneth Johansson att
              när vi har remissrundorna på Seniorberedningens och på Ädelreformsöversynens
              förslag klara och när de andra förslagen är på plats kan vi också
              börja diskutera hur vi i övrigt ska kunna göra effektiva satsningar.
            </seg>
          </u>
          <note type="speaker" n="f290ec42">
            Anf. 62 KENNETH JOHANSSON (c) replik:
          </note>
          <u who="kenneth_johansson_582684" xml:id="i-7d7b64c8813675da-2" n="ae79375b">
            <seg n="bd704183">
              Fru talman! Vi blev ju inte mycket klokare av det inlägget. Det
              handlade om remissrundor och om att vi ska vänta och se vad Senior
              2005 ska leda till. Jag påstår att Senior 2005 i analysdelen innehåller
              ett bra och intressant material, men av dess 100 förslag är det
              mesta sådant som Lars U Granberg i dag redovisar, nämligen förslag
              till nya utredningar.
            </seg>
            <seg n="432a5f2f">
              Det här håller inte. Vi kan inte bara låta byråkratin i form
              av biskopar, landshövdingar, utredare och allt vad det är sköta
              äldrepolitiken i det här landet. Vi måste ha visioner, idéer och
              framför allt skarpa förslag. I reservationerna tyvärr är det bara
              reservationer finns det ett antal exempel på skarpa förslag som
              vi måste få stöd och gehör för.
            </seg>
            <seg n="d2e81f9e">
              Även vad gäller det som jag har ett halvt tack att ge för, nämligen
              i fråga om vistelsebegreppet i socialtjänstlagen, vet vi att Kommun-Sverige
              faktiskt ser detta som ett jätteproblem, och vi vet också att
              det krävs åtgärder. Man kan diskutera vilka åtgärder som krävs,
              men åtgärder är nödvändiga. Inte ens därvidlag kan vi få ett skarpt
              förslag så att regeringen kommer i gång med åtgärder. Ett sådant
              skulle vi ha kunnat ta i dag.
            </seg>
            <seg n="70000fff">
              Detta är bara en konkret fråga hämtad ur verkligheten. Nu hoppas
              jag att detta ändå, även om det blir med fördröjd verkan, kommer
              att leda till resultat. Det vore en framgång. Men jag menar att
              vi inte på område efter område kan hänvisa till ett utredningsmaskineri.
              Vi måste lägga fram skarpa förslag, och det finns ett ganska stort
              antal sådana i reservationerna.
            </seg>
            <seg n="0592a9bf">
              Jag vill också upprepa mina frågor om hälsoutvecklingen, där
              jag redovisade åtgärder i mitt anförande, och om den oroväckande
              avvecklingen av äldreboenden som i dag sker.
            </seg>
          </u>
          <note type="speaker" n="82858618">
            Anf. 63 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-2" n="a14a9632">
            <seg n="72e8ea5c">
              Fru talman! Jag tar upp det sista först. Frågan om äldreboenden
              tog vi upp i betänkandet, där vi skrev ganska tydligt. Vi reagerade
              dessutom väldigt snabbt. Rapporten från Socialstyrelsen lades
              fram precis medan utskottet beredde det här betänkandet. Vi tog
              hänsyn till rapporten och skrev tydligt att vi har för avsikt
              att följa utvecklingen och att bearbeta regeringen på det här
              området om så skulle behövas.
            </seg>
            <seg n="b2e19d1c">
              Jag återkommer till frågan om utredningarna. Kenneth Johansson
              har haft större möjligheter att följa utvecklingen än vad jag
              haft eftersom han suttit med i utredningen Senior 2005. Det finns
              också ledamöter i utskottet som har suttit med i den. Det kan
              vara en fördel att ha insyn i hur utredningarna jobbar. Jag bortser
              då från att regeringens hantering och remissyttrandena över en
              utredning kan leda till något annat än vad utredningen kom fram
              till.
            </seg>
            <seg n="e8b83021">
              Vi ska inte heller se det som något negativt att de här stora
              frågorna nu är på gång att få en belysning av andra människor
              som jobbar på det här området i remissbehandlingen av Senior 2005:s
              förslag och också av andra förslag. Det tillför också saker och
              ting som vi kanske måste ändra på längre fram. Jag är alltså inte
              beredd att gå längre i dag. Tyvärr, Kenneth!
            </seg>
          </u>
          <note type="speaker" n="22411393">
            Anf. 64 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-abcccf3ca755df90-1" n="49c8f7f4">
            <seg n="eab74d08">
              Fru talman! Min vän Kenneth Johansson lyfte fram att vi nu har
              en utredningsregering. Det skulle vara jättespännande att se vilken
              regering som har mest utredningar och mest begraver problem i
              utredningar.
            </seg>
            <seg n="b6f02936">
              Jag är bekymrad, bekymrad för alla människor som i dag och i
              morgon behöver ha aktiva åtgärder för att få det bra. De ska vänta
              tills en utredning blir klar. Det känns liksom inte riktigt rätt
              för min del. Det finns saker vi måste utreda, men det finns också
              sådant som man kan sätta i sjön nu.
            </seg>
            <seg n="249d8a69">
              Jag måste ställa en fråga till Lars U Granberg, som började sitt
              anförande med att tala om gräddfiler det gör ju Socialdemokraterna
              ganska ofta. Det är märkligt att det är Socialdemokraterna som
              talar om gräddfiler, därför att det är just det som finns i dag:
              Det är de som kan tala för sig som har möjlighet att få hjälp.
            </seg>
            <seg n="e8fd7b9f">
              Att det växer fram privata försäkringar är ett symtom på att
              det inte fungerar nu punkt. Min fråga är då: Är Lars U Granberg
              beredd att förbjuda privata försäkringar? Är det något negativt
              för Socialdemokraterna att människor, som de facto inte får den
              vård och den trygghet de behöver, har möjlighet att teckna en
              annan försäkring?
            </seg>
            <seg n="c41d4e58">
              Det andra jag vill ta upp är alla de slutsatser som Socialstyrelsen
              har dragit av sin sista rapport. Det handlar om personalfrågorna
              i äldreomsorgen. Vi vet att alltfler äldre, med mycket stora omvårdnadsbehov,
              ska ha hjälp, och vi klarar det inte. Hur ska det gå i Socialdemokraternas
              planering för en god äldreomsorg med det kvalificerade personalbehovet?
            </seg>
          </u>
          <note type="speaker" n="2d1c2521">
            Anf. 65 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-3" n="a14a9632">
            <seg n="64183d43">
              Fru talman! Där är vi också på gång. Jag sade att det här inte
              är något som vi kan hitta lösningar på direkt och hur snabbt som
              helst. Man får nästan det intrycket när man hör Chatrine Pålsson
              att det är hur enkelt som helst att fixa till alla problem som
              rör äldrepolitiken.
            </seg>
            <seg n="4a2138dc">
              Nu fick jag viss kritik för att jag tillhör ett parti som älskar
              utredningar. Men Chatrine Pålsson har ju nyss stått i talarstolen
              och hållit ett huvudanförande där hon också yrkat bifall till
              reservation nr 8 som handlar om tillsättande av en parlamentarisk
              utredning för att hitta breda lösningar. Då ska man ha klart för
              sig att Äldreberedningen har varit inne på det området och att
              det finns en kommitté som ser över struktur och uppgörelser inom
              samhällsorganisationen. De två beredningarna har redan tittat
              på frågan, och de ska snart vara klara och ute. Äldreberedningens
              betänkande är alltså ute på en remissrunda. Ni vill ha en utredning
              till. Det är alltså ganska jämnt i det avseendet. Man vill vara
              noggrann, eller hur, Chatrine? Vi vill vara noggranna med det
              vi gör, och det ska vi också vara.
            </seg>
            <seg n="f0c0469a">
              Jag vill inte förbjuda privata försäkringar rakt av. Däremot
              vill jag ha någon sorts diskussion om vad de ska innehålla och
              vilka krav som ska ställas. Jag pratade just med en pappa till
              ett handikappat barn. Jag vet hur dåliga privata försäkringar
              kan vara, speciellt när det handlar om handikappade barn, så jag
              vill gärna ha insyn och en diskussion om innehållet i och kraven
              på privata försäkringar.
            </seg>
          </u>
          <note type="speaker" n="0a795b82">
            Anf. 66 CHATRINE PÅLSSON (kd) replik:
          </note>
          <u who="chatrine_palsson_7a74c7" xml:id="i-abcccf3ca755df90-2" n="49c8f7f4">
            <seg n="69fffa1a">
              Fru talman! Jag sade att det är en del saker som behöver behandlas
              i en kommitté eller en utredning. Det framtida resursbehovet inom
              äldreomsorgen är en sådan fråga som jag är med på en reservation
              om. Jag tycker att det är enormt viktigt att alla olika partier
              sätter sig ned för att hitta en lösning liknande den som vi hittade
              om pensionsuppgörelsen, därför att vi ska hitta något som är hållbart.
              Det håller jag med om.
            </seg>
            <seg n="13ebd9d1">
              Men nu har faktiskt Äldreberedningen lagt fram vad jag tycker
              är en massa bra förslag, men man ser inte några tydliga direktiv
              i resursfrågan, och det är det som jag tycker är så enormt viktigt.
              Det är också enormt viktigt att det finns personal i den framtida
              äldreomsorgen, med den struktur vi har nu.
            </seg>
            <seg n="d7c15282">
              Jag vill ställa en fråga som också Kenneth Johansson ställde.
              Enligt Boverket och Socialstyrelsen kommer antalet platser inom
              äldrevården att minska med 13 500 under perioden 20022005. Vad
              tycker Lars U Granberg om det? Trots att den demografiska utvecklingen
              ser ut så att antalet äldre ökar så minskar antalet platser, samtidigt
              som landstingen sedan slutet av 80-talet har halverat antalet
              vårdplatser på sjukhusen. Hur ska det här gå ihop? Var ska människor
              vårdas? Och var finns valfriheten för äldre människor som är svårt
              sjuka om de känner en större trygghet när de är på ett särskilt
              boende eller på ett sjukhus när de kanske bor ensamma? Ska de
              inte få den möjligheten i Socialdemokraternas Sverige?
            </seg>
          </u>
          <note type="speaker" n="0aedd869">
            Anf. 67 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-4" n="a14a9632">
            <seg n="95259e89">
              Fru talman! Om jag inte misstar mig har Boverket uppdraget att
              utreda den situation som finns vad gäller de särskilda boendena
              och återkomma om det.
            </seg>
            <seg n="779410f2">
              Vi har tagit till oss den rapport som damp ned mitt under behandlingen
              i utskottet av det här betänkandet. Vi förde in den direkt i arbetet.
              Vi tar frågan om de särskilda boendena och möjligheten för de
              äldre att komma in på dem på största allvar.
            </seg>
          </u>
          <note type="speaker" n="ac079c83">
            Anf. 68 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-623e5453b08096e0-1" n="ac988644">
            <seg n="d2d5006f">
              Fru talman! Lars U Granberg talade, om jag tolkade honom rätt,
              i sitt anförande om att alla verksamheter inom äldreomsorgen ska
              ha en god kvalitet, vilket jag tror att vi allihopa här kan instämma
              i utan att tveka det allra minsta. Men jag tolkar det som en intäkt
              för att man av den anledningen inte behöver ha någon valfrihet.
              Det gör detsamma vilken plats eller vilken hjälp man får sig anvisad
              det är så god kvalitet att man inte behöver ha valfrihet.
            </seg>
            <seg n="ddbd120c">
              Jag måste fråga om Lars U Granberg tycker att det är rimligt
              eller kanske till och med viktigt att äldre människor i behov
              av stöd och hjälp också ska kunna få välja vem som ska ge hjälpen.
              Tycker Lars U Granberg att äldre som behöver ett särskilt boende
              ska ha möjlighet att välja var de vill bo?
            </seg>
            <seg n="955198af">
              Om det nu händelsevis är så att jag har tolkat Lars U Granbergs
              anförande fel och han tycker ungefär som jag: Hur vill Socialdemokraterna
              göra för att man ska kunna ge också människor som är äldre och
              har behov av hjälp och stöd en möjlighet att påverka sina liv?
            </seg>
          </u>
          <note type="speaker" n="7827dd8a">
            Anf. 69 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-5" n="a14a9632">
            <seg n="270b3b3a">
              Fru talman! I den förra debatten vi hade så hade jag med mig
              ett tidningsurklipp från den kommun jag kommer ifrån. Nu har jag
              inte med den eftersom det blev en reaktion som gick ut på att
              jag bara ägnar mig åt kommunala angelägenheter. Men i den kommunen
              har jag själv anhöriga som bor på sådana boenden, och de har rätt
              att välja var de vill bo nära sina egna anhöriga, så självfallet
              är jag inte emot det. De har också rätt att välja vilken läkarinsats
              de vill ha och vilken läkare de vill träffa, bli undersökta av
              och få vård av. Jag är inte alls emot det.
            </seg>
            <seg n="5441faff">
              Jag uppfattade inte den sista frågan från Kerstin, tyvärr.
            </seg>
          </u>
          <note type="speaker" n="181c0388">
            Anf. 70 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-623e5453b08096e0-2" n="ac988644">
            <seg n="535b4a65">
              Fru talman! Jag frågade om Lars U Granberg tyckte att det var
              viktigt att man skulle få välja i olika situationer även när man
              blir äldre. Lars U Granberg säger att det fungerar bra hemma i
              hans kommun. Men vi vet att det inte fungerar så runtom i landet.
              Det händer att människor blir anvisade ett äldreboende som kanske
              ligger en bra bit ifrån där de bodde tidigare. De mister kontakten
              med sina vänner som de hade. Risken ökar för att de ska bli isolerade
              och inte kunna hålla kontakten med kompisar som kanske inte är
              så lätta på foten att de kan ta sig genom hela staden.
            </seg>
            <seg n="5efd211e">
              Det som var lite lustigt med Lars U Granbergs inlägg var att
              han sade: De får till och med välja vilka läkare de vill träffa.
            </seg>
            <seg n="906e2160">
              Även om inte alla ställer upp exakt på Folkpartiets husläkartanke
              har vi ändå haft en proposition som säger att man ska ha rätt
              att välja sin läkare. Jag hoppas verkligen att man ska få välja
              sin läkare även om man är 100 år.
            </seg>
            <seg n="a241ae58">
              Jag tror kanske att vi talar förbi varandra när det gäller valfriheten.
              Vad jag ville höra från Socialdemokraterna är varför ni alltid
              säger nej när vi talar om valfrihet. Det handlar faktiskt om att
              tillförsäkra de äldre människorna den, som har svårt att föra
              sin talan. Vi vill till exempel ha det inskrivet i socialtjänstlagen.
              Är Lars U Granberg beredd att skriva in att man ska få rätt att
              välja även om man är äldre?
            </seg>
          </u>
          <note type="speaker" n="75b82eb6">
            Anf. 71 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-6" n="a14a9632">
            <seg n="942cc503">
              Fru talman! Vad vi socialdemokrater är rädda för är att vissa
              inslag av valfrihet, konkurrensutsättning eller marknadsanpassning
              skulle få till följd att vi drar undan resurser från en ordentlig
              satsning på vården rörande de äldre. Det tog jag också upp i mitt
              huvudanförande. Där finns en inbyggd oro hos oss socialdemokrater.
              Den tror jag att vi kommer att hålla fast vid.
            </seg>
            <seg n="4e0afba3">
              Det kanske var därför att en annan ledamot i utskottet tog upp
              att man inte fick välja sin sjukvårdsinsats som jag poängterade
              den saken. Självfallet ska möjligheten att välja finnas för de
              äldre.
            </seg>
          </u>
          <note type="speaker" n="28a7fbfa">
            Anf. 72 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-a96ee5fe34db8558-1" n="1413de0a">
            <seg n="c8d92b20">
              Fru talman! I den Dagens Medicin som kom i dag, nr 11, står på
              första sidan att Engqvist sågar sin egen stopplag, nämligen förbudet
              mot privat drivna akutsjukhus. På ledarsidan kan vi läsa att sjukvården
              och äldreomsorgen eroderar kontinuerligt. Avgifter höjs, behandlingar
              prioriteras bort personal sägs upp, tillgängligheten försämras
              och moderna läkemedelsterapier försenas eller väljs bort av den
              nyinrättade Läkemedelsförmånsnämnden. Allt detta är, skriver man
              i ledaren, ett uttryck för att vi är inne i ett system som håller
              på att braka samman. Varför skriver man då det? Det är inte taget
              ur luften. Man hänvisar faktiskt till analysen i Långtidsutredningen.
            </seg>
            <seg n="015338b9">
              Jag skulle vilja ha en kommentar från Lars U Granberg. Här sitter
              tjänstemän som har gjort en analys av situationen när det gäller
              att säkra finansiering till äldreomsorgen. På departementet där
              Lars U Granbergs kompisar finns har man gjort en analys av hur
              situationen ser ut med tanke på ekonomin i framtiden. Utredningen
              kommer fram till att dagens finansiering inte räcker till. Ökade
              skatter eller rimligt ökande tillväxt bedöms inte heller ge tillräckliga
              resurser. Sammanfattningsvis, skriver tjänstemännen på Finansdepartementet,
              krävs en alternativ finansiering. På tal om solidarisk finansiering,
              Lars U Granberg, hur kan detta stämma?
            </seg>
          </u>
          <note type="speaker" n="2eab3ee4">
            Anf. 73 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-7" n="a14a9632">
            <seg n="6ccc8b37">
              Fru talman! Det kan väl stämma bra. Ansvaret för äldrepolitiken
              och äldre är en solidarisk handling. Här handlar det om ett generationsåtagande.
              Jag är som yngre person villig att betala så att jag vet att mina
              föräldrar, om de hade levt, hade haft en skälig och bra situation
              inom äldreomsorgen. Jag hade gärna tagit ett större ansvar för
              det. Jag ser inte det som något problem.
            </seg>
            <seg n="d94d581f">
              Nu tappade jag tråden. Jag ber om ursäkt.
            </seg>
          </u>
          <note type="speaker" n="eb26e0de">
            Anf. 74 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-a96ee5fe34db8558-2" n="1413de0a">
            <seg n="c6330ca0">
              Fru talman! Jag kan ta över de minuter som Lars U Granberg inte
              kan utnyttja. Jag sade inte solidarisk finansiering. Lars U Granberg
              vet att vartenda parti i den här kammaren vill ha en solidarisk
              finansiering. Det är Socialdemokraterna på Finansdepartementet
              som talar om en alternativ finansiering.
            </seg>
            <seg n="92dc5a34">
              Lars U Granberg vet också att det 1970 fanns elva förvärvsarbetande
              per 80-åring. I dag är det femsex per 80-åring som förvärvsarbetar.
              När jag blir 80 år kommer det att finnas två, till och med snudd
              på en person, som ska försörja sig, bygga upp sin pension, sin
              familj och försörja mig med sjukvård och läkemedel. Förstår inte
              Lars U Granberg att vi måste sätta oss ned tillsammans nu och
              komma fram till en ekonomisk lösning som garanterar att det finns
              pengar till en äldreomsorg?
            </seg>
            <seg n="4ce34082">
              Jag har nu i fyra år bönat och bett. Jag är tacksam för det stöd
              jag nu får av mina borgerliga vänner. Men Socialdemokraterna säger
              fortsatt nej. Låt oss sätta oss ned och komma fram till en överenskommelse
              som ser till att det finns tillräckligt med pengar till de äldre
              på sikt. Men Lars U Granberg och Socialdemokraterna säger nej.
            </seg>
            <seg n="0f720ef7">
              Lars Engqvist har stått här och talat om att det inte behövs,
              för vi kommer att kunna hålla samma skattetryck och det kommer
              att födas fler barn. Fler kommer att arbeta till de är 65 år och
              vi kommer att ha en mycket stor arbetskraftsinvandring. Jag tror
              inte ett ögonblick att de prognoserna stämmer.
            </seg>
            <seg n="2c404b25">
              Vi behöver sätta oss ned. Varför säger Lars U Granberg nej?
            </seg>
          </u>
          <note type="speaker" n="0156d8ff">
            Anf. 75 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-8" n="a14a9632">
            <seg n="f9509d51">
              Fru talman! Låt mig först ta upp Cristina Husmark Pehrssons tråd.
              Att hon inte tror på våra löften är väl ingen direkt överraskning.
              Å andra sidan har vi utfäst en hel del löften sedan 1994, när
              jag kom in i riksdagen. Mig veterligt har vi uppnått de allra
              flesta av de löften vi utfäst. Cristina Husmark Pehrsson skakar
              på huvudet, men så är det. Jag är övertygad om att vi kommer att
              nå det här löftet också.
            </seg>
            <seg n="eb9fa3b5">
              Nu har Cristina Husmark Pehrsson ingen replik kvar, men jag vill
              ändå ställa en fråga när det gäller resursbiten. Ni vill ha en
              parlamentarisk utredning som ska ta över efter två andra utredningar,
              en kommitté och Äldreberedningen. Jag vill inte säga att det är
              helt omöjligt att vi kan sätta oss ned och hitta lösningar, men
              låt oss vänta och se vad som händer med de två utredningarna först.
              Sedan kan vi diskutera hur vi ska se på det totala behovet för
              att fixa äldrevården. Jag förstår mig inte riktigt på den här
              debatten. Låt oss först avvakta de här två utredningarna. Sedan
              kan vi ta upp diskussionen igen, om vi kan hitta en bred gemensam
              syn på finansieringen av äldrevården.
            </seg>
          </u>
          <note type="speaker" n="04dd217b">
            Anf. 76 INGRID BURMAN (v) replik:
          </note>
          <u who="ingrid_burman_e2fe1d" xml:id="i-d0495183bdb0952c-1" n="aef51185">
            <seg n="0b35e103">
              Fru talman! Jag tänker inte ha någon diskussion med Lars U Granberg
              om ideologin bakom äldreomsorgen. Jag tror att vi har samma uppfattning,
              att vi ser att det är en viktig del av den generella välfärden.
              Jag tänker heller inte initiera någon budgetdebatt eller finanspolitisk
              debatt utan jag tänker hålla mig till två frågor.
            </seg>
            <seg n="52cfa8a2">
              Även om vi har samma grundsyn när det gäller hur vi ska utveckla
              äldreomsorgen, att det finns ett politiskt ansvar att göra det
              och också att det finns brister i den, så finns det också skillnader.
              De åskådliggörs inte minst i det här motionsbetänkandet.
            </seg>
            <seg n="1c99153c">
              Vi har bland annat motionerat om att man behöver samordna tillsynen.
              Det har vi gjort utifrån att vi ser att ett arbete har utvecklats,
              ibland gemensamt med äldreombud och länsstyrelsens tillsynsansvar.
              Samtidigt vet vi att det fortfarande finns många brister. De åtgärder
              som är gjorda består i att vi lappar och lagar. Vi tillsätter
              och utökar. Men det finns svårigheter när det gäller samordningen
              av tillsynen. Det finns också uppenbara brister när det gäller
              återrapporteringen. Ska man säkra en kvalitet i äldreomsorgen
              är detta en av nycklarna.
            </seg>
            <seg n="fab5f458">
              Den andra fråga som jag vill lyfta fram i det här motionsbetänkandet
              är problematiken med lex Sarah. Ser inte Lars U Granberg och Socialdemokraterna
              att det kan vara ett problem att rutinerna på arbetsplatsen säger
              att man ska lämna sin anmälan till närmaste arbetsledare eller
              chef?
            </seg>
            <seg n="ac439172">
              Det tror jag är en av de pusselbitar som måste till för att säkra
              att vi kan förbättra kvaliteten långsiktigt. Det behövs en bra
              samordnad tillsyn och också en rättssäkerhet när det gäller lex
              Sarah.
            </seg>
          </u>
          <note type="speaker" n="8abff7af">
            Anf. 77 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-9" n="a14a9632">
            <seg n="e56db0ba">
              Fru talman! När det gäller att samordna tillsynen uppfattar jag
              läget som att saker och ting nu har förbättrats i mångt och mycket.
              Tillsynen har blivit bättre. Vi har fått äldreskyddsombuden. Ett
              närmande har också skett mellan Socialstyrelsens och länsstyrelsernas
              tillsynsverksamhet. Det tycker jag känns bra.
            </seg>
            <seg n="a60c0fe0">
              Som jag uppfattar det är man inne på rätt väg för att komma närmare
              varandra och med det kanske också hitta andra vägar. Jag känner
              inte i dag att jag vill gå vidare på det spår Ingrid Burman talar
              om utan att mer gå in på samordningen.
            </seg>
            <seg n="ac9f3c36">
              När det gäller lex Sarah är jag fullt medveten om det Ingrid
              tar upp. I er motion landar ni i att äldreskyddsombuden ska vara
              en kontaktpunkt och att man ska avrapportera till äldreskyddsombuden,
              om jag minns er reservationstext rätt. Jag känner i dag inte att
              reformen med äldreskyddsombuden har fått så lång tid på sig att
              vi ska koppla på ännu mer.
            </seg>
            <seg n="37c58401">
              Jag är fullständigt medveten om effekten av det. Jag vill hålla
              dörren öppen för att idén kan vara god längre fram. Men i dagsläget
              känner jag att man inte ska koppla det till äldreskyddsombuden
              som just nu har börjat verka och gör ett jättebra jobb. Det handlar
              om tillsyn och att värna de äldres situation. Men jag tycker att
              det är lite väl tidigt.
            </seg>
          </u>
          <note type="speaker" n="68294d09">
            Anf. 78 INGRID BURMAN (v) replik:
          </note>
          <u who="ingrid_burman_e2fe1d" xml:id="i-d0495183bdb0952c-2" n="aef51185">
            <seg n="f813ea21">
              Fru talman! Jag tackar för det svaret. Låt mig börja med lex
              Sarah. I vår motion säger vi att till exempel äldreskyddsombuden
              kan vara en instans som man kan fundera över. Men hela andemeningen
              i motionen är att det i dag brister i rättssäkerhet när man ska
              anmäla till sin närmaste chef, vilket är rutinerna. Det svar som
              utskottet och Lars U Granberg ger är ett blaha-svar. Det går ju
              att också anmäla till en tillsynsmyndighet.
            </seg>
            <seg n="f94fbcfc">
              Jag tror ändå att Socialdemokraterna behöver fundera över det
              om vi nu är eniga om att vi behöver verktyg för att fånga de missförhållanden
              som både Lars U Granberg och jag vet finns på enskilda platser
              inom äldreomsorgen. Det skulle jag gärna vilja höra Lars U Granberg
              reflektera mer kring.
            </seg>
            <seg n="696f0fb9">
              När det gäller tillsynen är det möjligt att det pågår ett långsamt
              närmande. I dag har vi länsstyrelserna som har ett visst tillsynsansvar.
              Vi har lagt till äldreombuden som också har ett visst tillsynsansvar
              och ska fånga upp problematiken. Sedan har vi Socialstyrelsen.
            </seg>
            <seg n="9a201a97">
              Det är klart att tillsynen skulle bli mycket mer effektiv om
              vi förmår att samordna. Jag är förvånad över att utskottet och
              Lars U Granberg inte inser att det behovet finns om inte annat
              för att påskynda den utvecklingen. Det är dumt att ha tre parallella
              rör när man kan ha en strid ström som fångar upp det hela. Det
              skulle effektivisera tillsynen ganska mycket.
            </seg>
            <seg n="37b541d9">
              Jag tror också att Lars U Granberg och jag är överens om att
              detta behövs. Det är också mycket annat som behövs. Men nu valde
              jag att lyfta fram just de här frågorna.
            </seg>
          </u>
          <note type="speaker" n="b71a1e69">
            Anf. 79 LARS U GRANBERG (s) replik:
          </note>
          <u who="lars_u_granberg_c84d36" xml:id="i-44bb8ed32feea6bf-10" n="a14a9632">
            <seg n="5dd0af86">
              Fru talman! Låt oss se vad vi kan behöva i framtiden. Jag skulle
              först vilja se mer utväxling av äldreskyddsombuden och vad de
              kan åstadkomma och göra. Jag vill också se mer utväxling av kompetensutveckling
              av personal. Det handlar både om våld mot äldre och utsattheten
              som vissa äldre kan känna.
            </seg>
            <seg n="6da27646">
              Det finns många områden som kan förbättras utan att vi gör någonting
              nu. Jag vill därför inte stänga dörren för något av de två förslagen.
              Men jag vill avvakta och se hur det går med det vi i dag har verksamt.
            </seg>
          </u>
          <note type="speaker" n="e6e7bc34">
            Anf. 80 ELINA LINNA (v):
          </note>
          <u who="elina_linna_14975d" xml:id="i-8abb68bf2c757e91-0" n="ae28cd12">
            <seg n="c0a14be9">
              Fru talman! I betänkandet om äldrepolitik finns ett tiotal motioner
              som på ett eller annat sätt lyfter fram frågan om äldreomsorg
              för personer med annat modersmål än svenska. Det är också flera
              talare som har tagit upp frågan här i talarstolen. Det är bra.
              Det är en viktig fråga som måste lösas bättre än hitintills.
            </seg>
            <seg n="14854ccf">
              Först vill jag belysa dagens situation med lite statistik. Gruppen
              äldre över 65 år som är utlandsfödda beräknas vara ca 10 % av
              gruppen äldre totalt. De största grupperna av utlandsfödda äldre
              kommer från följande länder: Finland över 46 000, Norge drygt
              14 000, Tyskland likaså 14 000, Danmark drygt 12 000, forna Jugoslavien
              7 500, Estland 5 800, Bosnien-Hercegovina 4 600 och Iran 3 000.
            </seg>
            <seg n="e74c0756">
              Jag vill också i detta sammanhang påminna om att det finns två
              grupper av äldre med annat modersmål än svenska, de som har invandrat
              och de som talar något av de nationella minoritetsspråken. Utskottet
              vidhåller i sitt betänkande att en god vård och omsorg för äldre
              solidariskt finansierad via skattemedel utgör en hörnsten i välfärdspolitiken.
              Det är flera som här i talarstolen har påpekat att det är så.
              Det är väl ingen här som säger emot det.
            </seg>
            <seg n="64d44c7d">
              Frågan är: Omfattar den goda vården och omsorgen också de äldre
              med annat modersmål än svenska? Av siffrorna jag redovisade tidigare
              kan vi dra vissa slutsatser. De flesta äldre med annat modersmål
              än svenska har kommit till Sverige för länge sedan. Väldigt många
              av dessa har kommit som arbetskraftsinvandrare för ca 40 år sedan.
              Vi vet också att det då förekom obefintlig undervisning i svenska
              och att man på många arbetsplatser klarade sig på jugoslaviska
              eller på finska.
            </seg>
            <seg n="a7008c1e">
              Dessa människor, som har arbetat hårt i det här landet, behöver
              nu äldreomsorg på sitt modersmål. Det är ett känt faktum att med
              stigande ålder upplever många det som viktigt att få återta sitt
              modersmål som det primära språket, och för dem med kognitiva besvär
              kan förmågan att tala och förstå svenska försvinna på grund av
              sjukdomen. I betänkandet menar man att äldreomsorg i möjligaste
              mån bör erbjudas på de äldres modersmål. Hur kommer det sig då
              att så få får äldreomsorg på sitt modersmål om modersmålet råkar
              vara något annat än svenska?
            </seg>
            <seg n="03ace7ea">
              Vi kan läsa svaret i betänkandet: Det finns dock svårigheter
              att erbjuda alla äldre som så önskar vård på deras eget modersmål.
              Dels saknas det ofta flerspråkig personal, dels kan det innebära
              stora kostnader när det gäller mindre grupper. Jag är av annan
              åsikt. Vi i Vänsterpartiet menar att det mest handlar om attityder.
              Det finns en stor resurs av språk- och kulturkompetens bland medarbetare
              inom äldreomsorgen. De är tyvärr en outnyttjad resurs. Det handlar
              i första hand om en brist på medvetande och organisation. Jag
              vågar påstå att äldreomsorgen i dag är anpassad till en majoritet
              av Sveriges befolkning. Minoriteternas behov beaktas inte.
            </seg>
            <seg n="d2cc2341">
              Fru talman! Den klart största gruppen av utlandsfödda är de som
              kommer från Finland, och de flesta har finska som modersmål. Den
              gruppen skiljer sig från de andra grupperna på så sätt att sverigefinnarna
              tillhör gruppen nationella minoriteter. Sommaren 2001 kom Socialstyrelsen
              med rapporten Äldreomsorg för finsktalande i Sverige . Av rapporten
              framgår bland annat att äldreomsorg på finska är en bristvara
              i stora delar av landet. Finnarna bor ju överallt i Sverige.
            </seg>
            <seg n="46685ac0">
              Det konstateras att äldreomsorg med finskspråkig personal är
              viktig också för anhöriga. Först när anhöriga vet att deras närstående
              kan kommunicera med personalen fungerar äldreomsorgen avlastande.
              Det framgår också av rapporten att äldreomsorg med finsktalande
              personal ofta kan anordnas utan att kostnader ökar. Det är snart
              tre år sedan rapporten kom. Utbudet av finskspråkig äldreomsorg
              har ökat endast marginellt. Behovet, däremot, ökar ständigt. Detta
              är en fråga som inte bara kan hanteras lokalt, utan det krävs
              en nationell strategi. Vänsterpartiet anser att en handlingsplan
              för äldreomsorg på finska bör initieras omgående. Jag beklagar
              verkligen att vi inte fick majoritet för vårt förslag i utskottet.
            </seg>
            <seg n="5daf7314">
              Här i kammaren i dag har representanter för Socialdemokraterna,
              Folkpartiet och Moderaterna också talat om behovet av äldreomsorg
              på annat modersmål än svenska. Jag tycker att vi kan börja med
              den största gruppen den med finska som modersmål. Jag vädjar till
              er som har tagit upp behovet av äldreomsorg på annat modersmål
              än svenska: Låt det inte stanna vid ord! Låt oss arbeta för till
              exempel ett tillkännagivande i socialutskottet om frågan!
            </seg>
          </u>
          <note n="d25b19c9">
            Fru talman! Jag står självfallet bakom Vänsterpartiets samtliga
            motioner, men yrkar härmed bifall till reservation nr 5.
          </note>
          <note type="speaker" n="805f2b4a">
            Anf. 81 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-a96ee5fe34db8558-3" n="1413de0a">
            <seg n="aa39f087">
              Fru talman! Jag kunde inte låta bli att begära replik när Elina
              Linna gick upp och vädjade om en nationell handlingsplan för finsktalande
              äldre. Varför bara finsktalande äldre? Här hör vi att det finns
              många från Norge, Tyskland, Danmark, före detta Jugoslavien, Estland,
              Bosnien-Hercegovina, Iran med flera. Varför ska inte de få rätt
              till äldreomsorg på sitt modersmål? Jag förstår inte varför vi
              ska ta ut en grupp och säga att den är viktigare än de andra.
            </seg>
            <seg n="a5dba10a">
              Vi kan lösa detta, Elina Linna, genom att vi säger att alla äldre,
              både de som har ett annat modersmål än svenska och andra av dagens
              äldre, som vill byta boende, flytta till ett annat slags boende
              eller närmare barn ska få lov att göra det. Brukar inte Vänsterpartiet
              tala om att vi ska ha en generositet och inte plocka ut vissa
              grupper och ställa dem mot andra? Här har Moderaterna en lösning;
              låt pengarna följa med den enskilde!
            </seg>
            <seg n="91756817">
              Hur ska det annars gå till när man i en liten kommun som i min
              kommun, Svalöv, med 12 000 invånare kanske har någon från Tyskland,
              någon från Danmark, någon från Jugoslavien, någon från Estland
              och någon från Iran? Hur ska man i den lilla kommunen kunna tillgodose
              behovet som de äldre har av att få tala med någon på sitt modersmål.
              Dessutom kanske det finns en kommunledning som nekar, precis som
              i Hässleholm där man nekade frälsningsarmésoldaten att flytta
              därför att man hade tomma platser. Kommunledningen kanske säger:
              Nej, vi har platser kvar så det går bra att vara här!
            </seg>
            <seg n="f21aaa38">
              Vad säger Elina Linna till alla dem som vill flytta från en kommun
              där det inte finns resurser till en annan kommun där de kan få
              resurser och kommunledningen nekar? Vill Elina Linna hjälpa den
              äldre eller bevara det kommunala självstyret?
            </seg>
          </u>
          <note type="speaker" n="777fa11b">
            Anf. 82 ELINA LINNA (v) replik:
          </note>
          <u who="elina_linna_14975d" xml:id="i-8abb68bf2c757e91-1" n="ae28cd12">
            <seg n="ac9642f8">
              Fru talman! Varför skulle Vänsterpartiet endast tala för finsktalande
              äldre? Cristina Husmark Pehrsson lyssnade inte på hela mitt anförande.
              Jag tog speciellt upp att det finns två grupper av äldre som inte
              har svenska som modersmål. Det finns de som har kommit från ett
              annat land och det finns de som kallas för nationella minoriteter.
              Av de fem nationella minoriteter som vi har i Sverige är finsktalande
              den största gruppen. Sverigefinnarna är över 400 000 personer.
              Den gruppen skiljer sig mycket från de andra. Vi har ju också
              en lagstiftning en lag om nationella minoriteter för att bevara
              deras språk och kultur. Jag tycker inte att det är så konstigt
              att jag lyfter fram den frågan eller den gruppen. Jag tillhör
              ju också själv den gruppen, så det kanske bidrar. Men jag tycker
              att detta är en fråga som är viktig också för majoritetsrepresentanter.
            </seg>
            <seg n="cb7c024d">
              Cristina Husmark Pehrsson tar upp äldrepengen. Ska då alla sverigefinnarna
              i den sverigefinska minoriteten behöva flytta till de fem nordliga
              kommuner som tillhör förvaltningsområdet för nationella finsktalande
              minoriteter? Det är ingen lösning. Vi lever i ett mångkulturellt
              samhälle. Det här måste lösas långsiktigt, och jag tror inte att
              äldrepengen är en lösning. Det är bra att börja med den finskspråkiga
              gruppen eftersom den är störst.
            </seg>
          </u>
          <note type="speaker" n="98221923">
            Anf. 83 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-a96ee5fe34db8558-4" n="1413de0a">
            <seg n="59f83c74">
              Fru talman! Jag ser inte till vilken grupp som är störst eller
              minst. Jag beklagar varenda en som är gammal och som inte kan
              göra sig förstådd på sitt modersmål. Där finns min solidaritet.
              Jag ser inte till antalet i en grupp.
            </seg>
            <seg n="11ca6323">
              Det finns dessutom många små kommuner som inte har möjlighet
              att erbjuda äldreomsorg på alla de här språken, men som hindrar
              de äldre att flytta någon annanstans. Många kommuner hindrar också
              personalen från att starta eget. Elina Linna sade helt plötsligt
              att det kanske inte fattas resurser, utan att de finns och att
              vi ska ta till vara dem. Så bra då säger vi till personalen att
              den får lov att starta äldreboende i särskilda boenden och hemtjänst!
              Då kan man säga: Välkomna hit till vår kommun! Så kan vi lösa
              det för alla och inte bara för vissa grupper.
            </seg>
            <seg n="d2623a3b">
              När det gäller äldrepengen vill jag säga till Elina Linna att
              om hon skulle behöva gå till doktorn så går hon ju inte upp till
              kommunalhuset och frågar vilken doktor hon ska söka. Det bestämmer
              Elina Linna själv. Om det inte är något akut så bestämmer man
              själv vilken tandläkare och sjukgymnast man vill gå till. Men
              det kan inte de äldre, för de är fast i en kommunarrest. Kommunpolitikerna
              bestämmer var de äldre ska få vård och omsorg och vem de ska välja
              som vårdgivare. Tycker inte Elina Linna att det är orättvist att
              vi som är ganska friska kan få välja vårdgivare medan den som
              är äldre, oavsett språklig bakgrund, är hänvisad till kommunalhuset?
            </seg>
          </u>
          <note type="speaker" n="9def5ef1">
            Anf. 84 ELINA LINNA (v) replik:
          </note>
          <u who="elina_linna_14975d" xml:id="i-8abb68bf2c757e91-2" n="ae28cd12">
            <seg n="66f16306">
              Fru talman! Jag försökte med mitt anförande verka för att vi
              får strukturer i samhället där personer som har ett annat modersmål
              än svenska kan få äldreomsorg på det modersmålet. Jag är säker
              på att Cristina Husmark Pehrsson delar min uppfattning om att
              mötet inom äldreomsorgen är viktigt. När en gammal människa har
              ett annat modersmål än svenska så blir det mötet mycket mer betydelsefullt
              och kvalitativt bättre om personalen talar den äldres modersmål.
            </seg>
            <seg n="840613b1">
              Jag tog också upp att vi har mycket personal som har ett annat
              modersmål än svenska. Den personalgruppen är underutnyttjad. Jag
              själv har arbetat inom vården. Aldrig när jag har sökt arbete
              har man frågat om jag har ett annat språk. Själv har jag alltid
              fyllt i att jag talar finska också att det är mitt modersmål.
              Men det har aldrig på något sätt tillgodoräknats mig som en resurs.
              Vi har många personer inom vården som vi skulle kunna utnyttja
              på ett bättre sätt. Jag vill ha strukturer som håller i längden.
            </seg>
          </u>
          <note type="speaker" n="9227c083">
            Anf. 85 HELI BERG (fp):
          </note>
          <u who="heli_berg_9c93a3" xml:id="i-ae2aeaafefcc1151-0" n="e06293d9">
            <seg n="553c8855">
              Fru talman! Befolkningen i Sverige blir äldre det vet vi. Men
              det blir också fler äldre som har lärt sig svenska först som andra
              eller tredje språk eller ännu senare.
            </seg>
            <seg n="c274e5bd">
              Detta är inget nytt tvärtom. I all äldreomsorg finns redan de
              som flyttade till Sverige på 40-, 50- och 60-talen. Många av dem
              hade finska som sitt modersmål och självfallet som första språk.
              De hade lärt sig svenska som skolspråk i Finland eller som språket
              i arbetet i Sverige.
            </seg>
            <seg n="f11a65d5">
              Men det är märkligt svårt att få politisk majoritet för att staten
              ska uppmärksamma vad det här betyder för äldrevården. Nu händer
              ännu en gång det som hänt förut, nämligen att alla de motioner
              som folkpartiledamöter väckt om finska och andra invandrarspråk
              i äldrevården blir avslagna. Det handlar om fyra olika folkpartimotioner
              och motioner från ledamöter i andra partier. De får alla nej.
              Jag vill påstå att detta inte är så värst framsynt.
            </seg>
            <seg n="af08d6a0">
              Om man ser på SCB:s befolkningsprognoser så förstår man att äldrevårdens
              innehåll blir en större fråga i framtiden. Då kommer det att vara
              fler än i dag som är gamla och sjuka och på väg att tappa de svenskkunskaper
              som de fått i vuxen ålder. Det hör ju till livets villkor, som
              Elina Linna påpekade, att när vi blir gamla och bräckliga försvagas
              de senare inlärda språken först och det modersmål vi lärde oss
              som små blir kvar. För den som blir demenssjuk kan rester av barndomens
              språk bli kvar medan svenskan, engelskan och annat som kommit
              senare försvinner. Att då vara hänvisad till en äldrevård där
              inga särskilda språkkunskaper finns kan vara detsamma som att
              få bristfällig vård. Möjligheten att få äldrevård där det finns
              finsktalande personal är redan i dag ett prov på hur väl den här
              frågan hanteras. Antalet äldre som har finska som sitt första
              språk sedan barndomen har länge varit stort i Sverige. Det märks
              inte bara i Norrbotten utan också på orter som Olofström, Södertälje
              och Hallstahammar liksom i storstäder som Helsingfors och Göteborg.
            </seg>
            <seg n="52cd6e20">
              När alla motioner i dessa frågor blir avslagna hänvisar Socialdemokraterna
              till att det kommit en stor utredning med 100 förslag om äldres
              situation och att man ska läsa remissvaren och inte gå händelserna
              i förväg. Det blir några vänliga ord om eget modersmål i äldrevården,
              men avslag i alla fall. Dessvärre är den stora utredningen om
              äldrevården, som de hänvisar till, tämligen tunn just när det
              gäller finskans och de andra större invandrarspråkens eller minoritetsspråkens
              ökande betydelse i äldrevården. De mycket omtalade 100 förslagen
              är till stor del luddiga skrivningar om målsättningar och annat
              som inte märks nämnvärt för dem som har blivit gamla.
            </seg>
            <seg n="9df6328b">
              Harald Nordlund, tidigare folkpartiledamot i denna kammare, hamnade
              i minoritet när han pekade på att det borde vara självklart att
              vårdtagare och personal i äldrevården kan tala med varandra och
              att staten borde ge kommunerna stimulansbidrag för åtgärder som
              ger de språkkunskaper som behövs.
            </seg>
            <seg n="1762bc7c">
              Tills vidare får nu de som arbetar lokalt med denna del av äldrevårdens
              verklighet inget stöd från statlig nivå. Allt avslås ännu en gång.
              Det borde vara dags att en majoritet i riksdagen bestämmer sig
              för att kräva handling av regeringen såsom man gjort när det gäller
              en annan viktig fråga, nämligen villkoren för dem som vårdar nära
              anhöriga som är gamla och sjuka.
            </seg>
            <seg n="d2d6c01f">
              Fru talman! Jag upprepar det som jag sade i motsvarande debatt
              här i kammaren förra året. En värdig vård där de som vårdar och
              blir vårdade förstår varandra är något som vi är skyldiga dem
              som med sitt arbete har varit med och byggt upp den svenska välfärden.
            </seg>
          </u>
          <note n="4136aede">
            Föredrogs
          </note>
          <note n="8bc8906e">
            Överläggningen var härmed avslutad.
          </note>
          <note n="377fe8c8">
            10 § Socialtjänstpolitik
          </note>
          <note type="speaker" n="425a3dd6">
            Anf. 86 MARINA PETTERSSON (s):
          </note>
          <note n="d170367d">
            Fru talman! I detta ärende behandlas socialutskottets betänkande
            SoU5 Socialtjänstpolitik . I betänkandet behandlas drygt 160 motionsyrkanden
            inom området socialtjänstpolitik från den allmänna motionstiden
            2002 och 2003. Betänkandet behandlar bland annat områdena allmänna
            utgångspunkter för socialtjänsten, ekonomiskt bistånd enligt socialtjänstlagen,
            våld mot kvinnor, vård av missbrukare, vård av ungdomar, kompetens
            och kvalitet, socialtjänstens handläggning av ärenden och övriga
            socialtjänstfrågor.
          </note>
          <note n="e8f14648">
            Ett enigt utskott föreslår med anledning av motionerna två tillkännagivanden
            till regeringen.
          </note>
          <u who="marina_pettersson_188d7d" xml:id="i-d26fe2d139a96a73-0" n="df60c1fc">
            <seg n="df9a56fa">
              För det första ska regeringen återkomma till riksdagen med ett
              konkret förslag på en lösning av problemet med att kommuner gör
              olika bedömningar när det gäller hur stora inkomster från eget
              arbete ett barn tillåts ha utan att detta påverkar föräldrarnas
              rätt till ekonomiskt bistånd för barnet. Förslaget bör också beakta
              hur det beloppet ska tas fram och bestämmas vid biståndsberäkningen.
            </seg>
            <seg n="8d83ef1f">
              För det andra bör den särskilda utredaren, som tillkallades under
              hösten 2003 med uppdrag att följa upp och ur ett könsmaktsperspektiv
              utvärdera de myndighetsgemensamma uppdrag och det uppdrag till
              enskilda myndigheter som gavs i samband med propositionen Kvinnofrid
              , genom tilläggsdirektiv få i uppdrag att överväga hur önskemålet
              att varje kommun bör ha en handlingsplan för arbetet med våldsutsatta
              kvinnor ska uppnås.
            </seg>
            <seg n="8a60aca1">
              Utskottet avstyrker övriga motionsyrkanden, främst med hänvisning
              till utskottets tidigare ställningstaganden och mot bakgrund av
              att det pågår ett arbete.
            </seg>
            <seg n="fc917217">
              Med denna inledning överlämnar jag ärendet till debattörerna.
            </seg>
          </u>
          <note n="c899c525">
            I betänkandet finns 65 reservationer och tre särskilda yttranden.
          </note>
          <note type="speaker" n="ff784054">
            Anf. 87 INGRID BURMAN (v):
          </note>
          <u who="ingrid_burman_e2fe1d" xml:id="i-603ac3311998c392-0" n="aef51185" next="i-1bf565915600934a-0">
            <seg n="b4d207e1">
              Fru talman! Socialtjänstpolitik är ett viktigt inslag i samhället
              för att säkra att människor har rimliga livsvillkor under perioder
              i livet när man behöver stöd och hjälp. Det kan handla både om
              ekonomiskt bistånd och bistånd i annan form.
            </seg>
            <seg n="994e8e80">
              I dagens betänkande finns två tillkännagivanden av ett enigt
              utskott som jag hoppas på sikt ska förbättra livsvillkoren för
              de barnfamiljer som lever med små ekonomiska marginaler och kvinnor
              som utsätts för våld.
            </seg>
            <seg n="add8a3fc">
              Det ena handlar om att regeringen ska återkomma till riksdagen
              med förslag på hur stora ett barns inkomster kan vara utan att
              det påverkar föräldrarnas rätt till ekonomiskt bistånd för barnet.
              Så här sade jag i en debatt i den här kammaren år 2002: Vi anser
              att det krävs en översyn av socialtjänstlagen så att de barn som
              finns i familjer som uppbär försörjningsstöd och som feriearbetar
              får behålla en del av sin inkomst. Så är inte alltid fallet i
              dag. I dag varierar det kraftigt mellan kommunerna hur man väljer
              att hantera den här frågan. Det är inte rimligt att de barn som
              lyckas skaffa sig ett feriearbete inte ska få behålla något av
              sin inkomst i de fall mamma eller pappa uppbär ett försörjningsstöd.
              Utskottsmajoriteten konstaterar att det här är olyckligt, men
              man föreslår ingen åtgärd. Det är beklagligt.
            </seg>
            <seg n="6c2fb89d">
              Jag är alltså mycket nöjd och glad att ett enigt utskott nu,
              två år senare, lämnar ett tillkännagivande i frågan.
            </seg>
            <seg n="85257836">
              Det andra tillkännagivandet handlar om att ge ett tilläggsdirektiv
              till en utredning om hur önskemålet att varje kommun bör ha en
              handlingsplan för våldsutsatta kvinnor ska uppnås. I samma debatt
              som jag citerade ur tidigare lyfte jag fram behovet av att verkställa
              det beslut som riksdagen fattat i samband med beslutet om kvinnofrid
              1998 och som inte är verkställt. Jag sade att det handlar bland
              annat om att förbättra situationen för misshandlade kvinnor. Det
              handlar om kommunala handlingsprogram som inte finns i alla kommuner.
              Jag tycker att det är glädjande att i dag kunna konstatera att
              ett första steg faktiskt tas för att verkställa de här sex år
              gamla besluten.
            </seg>
            <seg n="9b3c7ab7">
              Fru talman! Om det på de här två områdena utvecklats en samsyn
              i socialutskottet så finns det andra områden där våra åsikter
              tydligen fortfarande skiljer sig åt. Så här sade jag i debatten
              för två år sedan: Vi menar också att barnbidragshöjningar framdeles
              ska få genomslag på socialbidragsnormen, dvs. när barnbidragen
              höjs ska även de barnfamiljer som lever med försörjningsstöd få
              del av höjningen. I dag räknas barnbidraget som inkomst, och en
              höjning leder till att socialbidraget sänks i motsvarande mån.
            </seg>
            <seg n="0788069c">
              I dagens betänkande har vi en reservation där vi skriver: I dag
              minskar föräldrarnas försörjningsstöd när barnbidraget höjs. Det
              betyder att redan utsatta barn inte får del av den ökade välfärden
              på samma sätt som andra barn. Övriga partier avslår vår motion
              utan motivering. En del av de här partierna deltar för övrigt
              i debatten om åtgärder för att säkerställa bättre villkor för
              de ekonomiskt sämst ställda barnen men vill inte stödja det berättigade
              kravet att de ekonomiskt sämst ställda barnen ska få ta del av
              barnbidragshöjningarna.
            </seg>
          </u>
          <note n="8e1e7c02">
            Fru talman! Jag yrkar bifall till reservation nr 10.
          </note>
          <u who="ingrid_burman_e2fe1d" xml:id="i-1bf565915600934a-0" n="aef51185" prev="i-603ac3311998c392-0">
            <seg n="da32d9f3">
              Fru talman! Stora delar av 90-talet kännetecknades av en politik
              som vårdade budgeten mer än människan. En del av socialpolitiken
              har återskapats under senare år. Socialtjänstlagen har stärkts
              och reformer har genomförts, men mycket återstår att göra. Missbruksvården
              är ett exempel. Där rustade man ned under de år som kännetecknades
              av ekonomiska svårigheter. Den har alltsedan dess varit eftersatt,
              både resursmässigt och ur ett metodutvecklingshänseende. Vi menar
              att det nu krävs en satsning i hela landet på beroendevården för
              att bevara och utveckla kvaliteten. Det gäller hela vårdkedjan,
              från institutionsvård via öppenvård till arbetsmarknadsinsatser.
            </seg>
            <seg n="f90f88b8">
              Anställda i socialtjänstens individ- och familjeomsorg möter
              de mest utsatta i samhället. Det är viktigt att de förmår skapa
              både en god kontakt och ett förtroende hos de människor de möter
              samtidigt som de ibland tvingas stå för insatser som ska ske under
              tvång. Vi menar att det både av rättssäkerhetsskäl och demokratiska
              skäl är viktigt att socialtjänsten utvecklar system för kvalitet
              och uppföljning av brukarmedverkan. Det har vi också en reservation
              om.
            </seg>
            <seg n="f80c4ac0">
              I dag faller alltfler offer för människohandel, det vi kallar
              trafficking . Grunden för detta är naturligtvis att det finns
              människor som köper sex, oftast män. De kvinnor som utsätts för
              trafficking befinner sig i en svår situation mitt emellan samhällets
              olika stödinsatser. Där har rättsväsendet en roll, socialtjänsten
              en annan. Det finns i dag inget tydligt ansvarstagande för dessa
              kvinnor. Det kanske beror på att fenomenet är relativt nytt i
              Sverige.
            </seg>
            <seg n="b0fbe375">
              Vi menar att det är av yttersta vikt att varje instans som kommer
              i kontakt med kvinnor som har utsatts för trafficking tydliggör
              vilket ansvar och utrymme man har att agera. Det finns en förvånansvärd
              passivitet i den här frågan. Alla talar om den, men få gör något
              när det gäller att hjälpa offren, kvinnorna, på ett värdigt sätt.
            </seg>
            <seg n="1b4d1daf">
              Fru talman! Det finns även andra brottsoffer som behöver stöd
              och hjälp. Enligt socialtjänstlagen ska de erbjudas det, men det
              ser olika ut runtom i landet. I vissa kommuner fungerar det bra,
              men det finns också exempel på kommuner som inte tar sitt ansvar.
              Det finns anledning att göra en nationell översyn av hur kommunerna
              lever upp till intentionerna i socialtjänstlagen på den punkten.
            </seg>
            <seg n="cca66e0e">
              Fru talman! Socialtjänsten är en central del av välfärdspolitiken.
              Det är det sista skyddsnät som finns i samhället när människor
              under kortare eller längre perioder i livet hamnar utan möjlighet
              till egen försörjning. Det gäller att göra det skyddsnätet starkt
              och rättssäkert så att människor inte faller igenom och blir utlämnade
              till enskilda människors eller organisationers godtycke. I det
              perspektivet är den rätt att överklaga beslutet som finns i socialtjänstlagen
              av central betydelse. Jag nämner det särskilt eftersom det finns
              andra reservationer i det här betänkandet.
            </seg>
            <seg n="90311533">
              Naturligtvis är det viktigaste vi kan göra för att förstärka
              livsvillkoren för ekonomiskt utsatta människor att förstärka möjligheten
              till arbete och löneinkomster och att öppna våra generella system
              så att fler omfattas. Jag tänker då främst på a-kassan och sjukförsäkringssystemet,
              men det kommer alltid att finnas grupper av människor som under
              längre eller kortare perioder hamnar utan möjlighet till egen
              försörjning. Det är viktigt att även dessa grupper omfattas av
              ett starkt skyddsnät och att de inte blir utlämnade till godtycke
              eller gamla tiders välgörenhetstanke.
            </seg>
          </u>
          <note n="535ef9f1">
            Fru talman! Jag står naturligtvis bakom samtliga av Vänsterpartiets
            reservationer, men för tids vinnande yrkar jag bifall till reservation
            nr 10 om barnbidragen och reservation nr 21 om trafficking .
          </note>
          <note type="speaker" n="802da691">
            Anf. 88 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-333265fd1e278120-0" n="50f69c74">
            <seg n="aa8bed40">
              Fru talman! Socialpolitiken står i dag inför ett vägval. Det
              krävs ett nytänkande och andra infallsvinklar än tidigare. Det
              är alltför många människor som är fastlåsta i gamla system, alltför
              många barn som far illa och alldeles för många brister på alldeles
              för många ställen.
            </seg>
            <seg n="6a81f5e7">
              Socialdemokraterna står inte för något nytänkande. De är inte
              intresserade av att lyssna på idéer och tankar från andra. Det
              är i stället ett fast kramande av det bestående som är intrycket
              av det här betänkandet från majoritetens sida.
            </seg>
            <seg n="70aaf01d">
              Så är intrycket. Här finns en mängd bra och goda förslag. Det
              är förslag som skulle kunna göra socialpolitiken mer nytänkande,
              ibland lite fastare, ibland lite öppnare men också med krav, både
              på individerna själva och de olika myndigheter som har socialpolitiska
              uppgifter. Det är förslag som majoriteten säger nej till.
            </seg>
            <seg n="6ae19fde">
              Från moderat sida har vi lagt en mängd olika förslag, till exempel
              om att stärka frivilligorganisationernas roll och volontärarbetet.
              Det kan handla om att det finns ett par extra händer där det behövs
              men också om attityden till medborgarskapet, ett deltagande i
              samhället och ett ansvarstagande, både för sig själv och för andra.
            </seg>
            <seg n="c879c020">
              Att ta ansvar gör skillnad, fru talman. Det gör att egenvärdet
              ökar samtidigt som man känner att man gör något värdefullt och
              är delaktig. Vi anser därför att det offentliga måste uppvärdera
              det arbete som görs av frivilligorganisationer. Det vill inte
              regeringens förlängda arm, det vill säga utskottets majoritet.
            </seg>
            <seg n="6d4f5918">
              Vi vill ta bort den så kallade riksnormen och låta det kommunala
              självstyret verka fritt. Riksnormen har haft väldigt liten inverkan
              på socialbidragskostnaden. I stället har den minskat möjligheten
              för kommunerna att själva hitta egna lösningar som passar lokalt.
              Detta håller inte majoriteten med om.
            </seg>
            <seg n="aba4d34e">
              Vi vill se över regelverket för ideella skadestånd. Vi tycker
              att det är orimligt att skadestånd till ett brottsoffer ska finnas
              med i beräkningsunderlaget av mannens eller kvinnans inkomst när
              man ansöker om socialbidrag. Det vill inte regeringens förlängda
              arm.
            </seg>
            <seg n="c6f1766c">
              Vi vill göra en förstärkning av missbrukarvården och se över
              psykiatrins och socialtjänstens ansvarsområde. Det vill inte majoriteten.
            </seg>
            <seg n="309002dc">
              Vi vill utreda tvångsvården av narkotikamissbrukare för att kunna
              nyttja den mer kraftfullt vid fara för liv och lem för de människor
              det handlar om. Det vill inte majoriteten.
            </seg>
            <seg n="60f16ddd">
              Vi vill att det ska genomföras kvalitetskontroller av missbruksvården.
              Den är dåligt utvärderad. Det finns få undersökningar som visar
              om individen blir fri från missbruk. Dessutom har inte alltid
              ett projekts kostnader ett övertygande samband med den behandlingseffekt
              som det är tänkt att få. Detta säger majoriteten nej till.
            </seg>
            <seg n="435c804f">
              Vi vill att den tidigare 26 § i barnavårdslagen ska återinföras
              i socialtjänsten. När man hade den gick det att ingripa på ett
              tidigare stadium än vad man kan i dag. Samtidigt som familjen
              bevarades och respekterades som en enhet kunde individen själv
              med viss stöttning förbättra sin situation. Det vill inte majoriteten.
            </seg>
            <seg n="0ebb4bbe">
              Vi vill återinföra begreppet övervakning. Vi vill kunna ha LVU-vård
              vilande som en möjlighet att kunna hjälpa unga människor att rätta
              till sitt beteende när de börjar hamna på glid. Det säger majoriteten
              nej till.
            </seg>
            <seg n="fb0323ae">
              Vi vill att institutionsvårdens kvalitet ska utvärderas. Det
              vill inte majoriteten.
            </seg>
            <seg n="9ea7a307">
              Vi vill att det ska införas en legitimation för socionomer. Att
              arbeta som socialsekreterare är ett oerhört ansvar. Svåra avvägningar
              och viktiga beslut som påverkar enskilda människor är deras vardag.
              Därför behövs det en kvalitetssäkring genom en särskild legitimation
              för socialsekreterare. Det vill inte majoriteten.
            </seg>
            <seg n="72b6a600">
              Vi vill att det ska införas en särskild tillsynsmyndighet som
              bedriver tillsyn inom vårdens och socialtjänstens område. Det
              vill inte majoriteten.
            </seg>
            <seg n="14121e77">
              Vi vill införa en åtgärdsgaranti inom socialtjänsten så att en
              ung person som har problem får ett individuellt åtgärdsprogram
              inom fem arbetsdagar när en anmälan om detta har gjorts från polis,
              skola eller liknande. Ett sådant åtgärdsprogram ska ha olika former
              av stöd både för familjen och för den unge. Detta säger majoriteten
              nej till.
            </seg>
            <seg n="51ceb93b">
              Vi vill ändra socialtjänstlagen, fru talman, till skydd för flickor
              i så kallade hedersrelaterade fall så att underrättelse till föräldrar
              om att en utredning satts i gång inte alltid måste ske. Vi vet
              att en information till vårdnadshavare i dessa lägen kan vara
              alldeles förödande för den unga flickan. Där det finns risk att
              en ung flicka skadas fysiskt eller psykiskt menar vi att man måste
              kunna underlåta att meddela vårdnadshavaren och att undantag måste
              kunna göras i lagstiftningen. Detta säger majoriteten nej till.
            </seg>
            <seg n="babed805">
              Vi vill ändra socialtjänstlagen när det gäller besöksförbud.
              Misstänkta brott mot besöksförbud enligt 27 § socialtjänstlagen
              är svåra att undersöka eftersom husrannsakan inte kan genomföras.
              Vi vill ändra på det. Det vill inte majoriteten.
            </seg>
            <seg n="3b537104">
              Fru talman! Att regeringen vägrar att se fakta i ögonen är ingenting
              nytt. Att man inte är nytänkande är heller ingenting nytt. Men
              när man blundar och inte vill vara med när det handlar om barn
              och unga är det oacceptabelt.
            </seg>
            <seg n="077e85de">
              När det gäller brott mot besöksförbudet, där lagen alltså är
              så tandlös att polisen inte kan göra husrannsakan, kan det gå
              riktigt illa för de unga människor som vistas i en miljö som inte
              är bra. Regeringen och utskottets majoritet gömmer sig bakom möjligheten
              att göra husrannsakan med hjälp av en annan lag, nämligen alkohollagen,
              och tycker att det är tillräckligt. Det är klart; det kan polisen
              göra om man misstänker langning och att en ung person vistas i
              ett sådant hem. Men ta en pedofil som börjar ha barn i grannskapet
              hemma hos sig. Där går det inte att använda alkohollagstiftningen.
              Och hur är det med gravt kriminella gäng eller narkotikalangning?
            </seg>
            <seg n="4fa528a1">
              Det är mer än illa att den här och andra viktiga förslag till
              ändringar jag pratat om inte vunnit regeringens gehör.
            </seg>
            <seg n="d81adb6c">
              Fakta talar för sig själva, och faktum kvarstår: Regeringen står
              inte för något nytänkande när det gäller socialtjänsten. Den är
              fastlåst vid det bestående. Det är det slutliga intrycket av detta
              betänkande.
            </seg>
            <seg n="ac1717d4">
              Fru talman! Moderaterna står självfallet bakom samtliga sina
              reservationer i betänkandet, men av tidsskäl yrkar jag bifall
              endast till reservation 1.
            </seg>
          </u>
          <note type="speaker" n="93e714f5">
            Anf. 89 MARITA ARONSON (fp):
          </note>
          <u who="unknown" xml:id="i-0b53141383a88c7d-5" n="73574c7c">
            <seg n="e93a734b">
              Fru talman! Socialtjänsten är ett område som engagerar; det ser
              vi på de 160 motionsyrkanden vi har att ta ställning till i dag.
              Jag ska göra nedslag i några av de områden som berörs.
            </seg>
            <seg n="f0785789">
              För att börja med socialbidragen tycker vi i Folkpartiet att
              den dubbla roll som socialtjänsten har är tokig. Vi tycker att
              man bör skilja den stödjande rollen från den kontrollerande. Jag
              vet inte hur många gånger jag träffat kvinnor och män, oftast
              kvinnor eftersom jag jobbat mest med dem, som sagt: Jag vågar
              inte säga något till socialtjänsten, för jag vet inte om de omhändertar
              mitt barn. Man har svårt för den här dubbla rollen.
            </seg>
            <seg n="659aa863">
              Genom upphandling av tjänster kan den egna personalen få ytterligare
              uppdrag som kan skiljas från behandlingsarbetet. Man kan hitta
              förslag på olika sätt att få detta att fungera.
            </seg>
            <seg n="96a98549">
              Folkpartiet tycker vidare att de marginaleffekter som är förknippade
              med socialbidragen och andra behovsprövade bidragssystem är ett
              stort problem över huvud taget. Det bör finnas incitament till
              arbete i bidragssystemen. Som det är i dag lönar det sig oftast
              inte att arbeta för dem som har det svårast i samhället. Om en
              socialbidragstagare tar ett deltidsarbete eller vikarierar några
              timmar får hon eller han ofta inte behålla någonting av lönen.
            </seg>
            <seg n="9f0f839e">
              Jag kan ta Eva som exempel, som ringde mig häromdagen. Hon hade
              växt upp i en familj där man helt hade levt på socialbidrag och
              också själv levt på socialbidrag, men nu hade hon äntligen hittat
              ett halvtidsjobb och börjat jobba. När hon fick det första lönekuvertet
              blev hon dock besviken. När hon räknade ut vad hon fick behålla
              hennes bostadsbidrag kom att sänkas och så vidare visade det sig
              att hon inte hade tjänat någonting på att jobba. Visserligen var
              det härligt att få jobba, men det fanns inget incitament för henne
              att göra det. Då är det fel.
            </seg>
            <seg n="506fe054">
              Det är dock glädjande att se att ett enigt utskott föreslår att
              regeringen återkommer till riksdagen med ett konkret förslag till
              lösning på problemet med att kommuner gör olika bedömningar när
              det gäller hur stora inkomster för eget arbete, exempelvis feriearbete,
              ett barn tillåts ha utan att det påverkar föräldrarnas rätt till
              ekonomiskt bistånd för barnet. Det har redan flera berört. Folkpartiet
              har tidigare föreslagit att försörjningsstödet inte bör påverkas
              av barnets inkomster upp till ett halvt basbelopp per år. Vi får
              väl se vad det kommer för förslag.
            </seg>
            <seg n="3fa29783">
              Det andra nedslag jag vill göra gäller våld mot kvinnor, vilket
              också flera motioner handlar om. Folkpartiet har nyligen gett
              ut en rapport om våld mot kvinnor där vi för fram att detta är
              en fråga om mänskliga rättigheter, en demokratifråga, en fråga
              för rättsväsendet och helt enkelt en polisfråga. Våld mot kvinnor
              är också en fråga om våld mot barn, och vi betonar vikten av att
              sätta barnets behov främst i vårdnadstvister.
            </seg>
            <seg n="f9ee17b3">
              Vi vill också slå ett slag för kvinnojourerna. Jag tycker att
              kvinnojourerna i dag behöver allt stöd de kan få. Nästan alla
              kvinnojourer jag känner till är överbelastade. Här tycker jag
              kanske inte att vi ger tillräckligt med hjälp, i alla fall inte
              i vissa kommuner.
            </seg>
            <seg n="93560db5">
              Jag pratade nyss med en bekant socionom som berättade att hon
              tidigare hade jobbat i en kommun utanför Göteborg. Kommunen hade
              anslagit 10 000 kr till kvinnojouren, sade hon, och så skickade
              vi hela tiden dessa slagna och kämpande kvinnor dit. De skulle
              tas om hand av frivilliga, medan vi från kommunen bara hade gett
              10 000 kr.
            </seg>
            <seg n="f145224f">
              Jag tycker att regeringen på något vis måste ta ett samlat grepp
              om kvinnojourerna. Vi kan inte bara överlämna detta till kommunerna.
              Vi vet att kommunerna i dag sackar efter i sin ekonomi, och då
              kanske man inte prioriterar det här. Vi får försöka hitta medel
              att få dem att prioritera det.
            </seg>
            <seg n="10b1e678">
              Jag tror att vi måste komma i gång med ett opinionsarbete och
              slå fast att hot, misshandel, ofredande, våldtäkt och kvinnofridskränkning
              är brott som samhället ser allvarligt på och som man inte kan
              hålla på och avskriva, vilket har skett i flera mål som vi har
              sett. Det är aldrig en kvinnas eget fel att mannen utsätter henne
              för övergrepp.
            </seg>
            <seg n="1173fdd5">
              Vi anser också att länsstyrelsen måste utnyttja sin tillsynsskyldighet
              gentemot kommunerna på ett annat sätt och att vite ska utdömas
              till de kommuner som inte uppfyller socialtjänstlagens bestämmelser
              gällande stöd och hjälp till våldsutsatta kvinnor.
            </seg>
            <seg n="9fb6dc0c">
              Det är dock glädjande att vi har kunnat enas i utskottet om att
              be regeringen om ett tilläggsdirektiv till den särskilda utredare
              som ska titta över de kommunala handlingsplanerna för detta, för
              det behövs. Det behövs också samverkan och mycket förebyggande
              arbete kring de här frågorna.
            </seg>
            <seg n="2416c2c5">
              Ett annat nedslag jag vill göra gäller vård av missbrukare. Folkpartiet
              anser att staten bör garantera de huvudsakliga kostnaderna för
              tvångsvård och annan missbruksvård som kräver institutionsplacering.
              Med statens finansiering bör förstås följa vissa krav på kommunerna.
              Vi anser att kommunerna bör visa att de följt alla tillgängliga
              bestämmelser i socialtjänstlagen. Kommunerna måste också bli bättre
              på eftervård efter institutionsbehandling och ha en plan för hela
              vårdkedjan på ett helt annat sätt. I dag är det ofta: In på institution
              och sedan hem till ingenting. Man måste ha en eftervård. Det har
              vi hört när vi har varit på besök i Statens institutionsstyrelses
              verksamheter bland annat.
            </seg>
            <seg n="79124e45">
              Det krävs förstås också kommunalt samarbete i syfte att bättre
              utvärdera och mäta resultaten. Det har flera varit inne på redan.
            </seg>
            <seg n="e7980653">
              Viktigt är också att anhöriga till missbrukare och brottslingar
              får kvalificerat stöd och professionell hjälp. Här behövs en utredning
              för att lyfta fram och föreslå behövliga förändringar i stödet.
            </seg>
            <seg n="058e8b3a">
              Studiebesöket på SiS visade på ganska god vård. Men jag har också
              fått många signaler från anhöriga nyligen om att det inte alls
              är bra på många institutioner. Bland annat förekommer kränkning
              av intagna. Man blir alldeles kall, och det går kårar genom hela
              kroppen när man hör vad som händer.
            </seg>
            <seg n="77de943e">
              När det gäller vård av ungdomar finns det stora brister, framför
              allt gäller det placering och så vidare inom socialtjänsten. Här
              behövs mycket kunskap, forskning och kompetens. Det finns nu en
              kommitté, där flera av oss sitter, som ska försöka se till att
              det blir bättre så småningom. Det ska bli en nationell plan. Men
              det brister väldigt mycket.
            </seg>
            <seg n="255eecce">
              Sedan har vi kvalitet och kompetens. För att socialtjänsten ska
              bli bättre totalt måste en klar förbättring ske av socionomutbildningen.
              Jag tycker kanske inte i första hand att det ska vara en legitimation.
              Först måste utbildningen bli bra, sedan kanske en legitimation
              kan komma.
            </seg>
            <seg n="dd60c2da">
              Det som Magdalena också var inne på, nämligen handläggningen
              av socialtjänstärenden om ungdomars skydd och stöd utan att informera
              vårdnadshavaren i patriarkala familjer har jag debatterat med
              statsrådet Morgan Johansson flera gånger. Nu säger utskottsmajoriteten
              att man har förståelse för det här men att man ändå säger nej
              till motionen.
            </seg>
            <seg n="7d7b7548">
              Om vi menar allvar med barnkonventionen och allt tal om barns
              bästa anser vi inte att det räcker med förändringar i lagtexten
              när det gäller anmälningsskyldigheten. Vi måste också analysera
              varför denna skyldighet inte fungerar.
            </seg>
            <seg n="b7b9294d">
              Herr talman! Socialtjänsten engagerar många och berör många av
              dem som har det svårast i vårt samhälle. Därför är det viktigt
              att de bemöts med integritet och värdighet i utsatta situationer
              och att det sker rättssäkert.
            </seg>
            <seg n="89a99448">
              Jag och Folkpartiet står självklart bakom alla våra reservationer,
              men jag yrkar bifall endast till reservation 2.
            </seg>
          </u>
          <note type="speaker" n="d5227d45">
            Anf. 90 ULRIK LINDGREN (kd):
          </note>
          <u who="ulrik_lindgren_5f7848" xml:id="i-875d4f92864cc365-0" n="ce55d6e6">
            <seg n="11813f84">
              Herr talman! Socialstyrelsen kom i förra veckan med svart på
              vitt på det vi redan känner till sedan länge, att sedan 1995 har
              kostnaderna för socialtjänstens missbrukarvård skurits ned med
              drygt 1 miljard kronor, minus 20 %. Både institutionsvård och
              öppenvårdsinsatser minskar. I verksamhet är minskningen betydligt
              större än 20 %. Det vet vi allihop.
            </seg>
            <seg n="922c1328">
              Enligt Socialstyrelsens lägesrapport för 2003 om kommunernas
              individ- och familjeomsorg syns inga tecken på ökning av antalet
              personer med missbruksproblem som genomgår behandling. Utvecklingen
              vänder inte. Det är brist på avgiftningsplatser, psykiatrisk vård,
              eftervård och samordning. Alltsammans är naturligtvis mycket allvarliga
              hinder för att det ska bli någon rehabilitering.
            </seg>
            <seg n="e7ef8d81">
              Slutsatsen dras i rapporten att det kommer att krävas betydligt
              kraftfullare satsningar än de som görs i dag för att nå lagstiftningens
              intentioner och de nationella målen på missbruksområdet.
            </seg>
            <seg n="bcfdf242">
              Samtidigt som resurserna har dragits ned har vi, som vi alla
              vet, en dramatisk ökning av alkoholkonsumtionen till mer än tio
              liter per person och år av ren alkohol. Även narkotikamissbruk
              och olika blandmissbruk ökar kraftigt. I dag finns omkring 30
              000 personer som missbrukar tyngre droger. Förra året dog 413
              personer till följd av narkotikamissbruk, vilket är drygt fyra
              gånger fler än 1995.
            </seg>
            <seg n="2dcb3c45">
              Det är hur vi behandlar våra svagaste i samhället som anger vad
              slags samhälle vi befinner oss i. Vi kan alla iaktta hur de med
              sämst resurser att skapa sig ett värdigt liv bokstavligt talat
              överges.
            </seg>
            <seg n="81926bbb">
              Kristdemokraterna inser att vi måste förändra villkoren för tillväxt
              för att tillräckliga resurser ska skapas. Kristdemokraterna har
              i sina budgetalternativ under åren sedan 1995 kämpat på för mer
              resurser till kommuner och landsting. Men sittande majoritet har
              inte förmått prioritera till förmån för de svagaste.
            </seg>
            <seg n="bcc9dd5c">
              Mer resurser löser inte allt, och när det inte blir mer resurser,
              enligt sittande majoritet, måste vi komma fram till någon form
              av prioritering. Därför, herr talman, yrkar jag bifall till reservation
              nr 55, prioriteringsutredning på socialtjänstens område.
            </seg>
            <seg n="5404e1d7">
              Landets socialchefer har i ett par års tid begärt en prioriteringsutredning
              för de uppgifter de är skyldiga att sköta i socialtjänsten. Kristdemokraterna
              hade med kravet under förra riksdagsåret. I år är åtminstone Centerpartiet
              med på kravet. Ni övriga är naturligtvis välkomna att i dag samfällt
              backa upp vårt yrkande.
            </seg>
            <seg n="e8fbfb60">
              Kravet på prioriteringsutredning har hittills avvisats av ansvarig
              minister med motivet att svaga grupper därmed skulle ställas mot
              varandra precis som om det inte är just vad som sker i dag. Vi
              ser det i övergivandet av missbrukarna. Vi ser hur det prioriteras
              inom äldreomsorgen, som belystes i den tidigare debatten. Antalet
              särskilda boenden i kommunerna minskar mycket hastigt med 13 500
              boenden.
            </seg>
            <seg n="0779c533">
              Jag tycker att riksdagsmajoriteten också borde ta in Kommunförbundets
              och Landstingsförbundets information om de fortsatta ekonomiska
              underskotten i kommunerna, för 2004 beräknade till 5 miljarder
              kronor. För 2007 beräknas det bli 15 miljarder i underskott eller
              1 krona till i skattehöjning eller 23 miljarder ytterligare i
              besparing per år för att nå ett nollresultat 2007.
            </seg>
            <seg n="3642f2ba">
              En prioriteringsutredning löser naturligtvis inte allting. Men
              det betyder ändå ett erbjudande om ett verktyg till för kommunerna
              så att de kan röra sig på något sätt. Det lyfter fram i ljuset
              och till debatt vad som sker. Dolda prioriteringar blir öppna
              prioriteringar. Det borde göra det något lättare för kommunerna
              att hantera sin situation.
            </seg>
            <seg n="f4e581f5">
              Ytterligare exempel på prioritering är hur olika kommuner förhåller
              sig till barns och ungdomars sommarjobb, om det ska reducera familjens
              socialbidrag eller inte. I somliga kommuner reduceras inte socialbidraget
              alls. Men i 40 % av kommunerna varierar, enligt en undersökning
              av Rädda Barnen, reduceringen med olika belopp.
            </seg>
            <seg n="df737172">
              Kristdemokraterna har vid ett antal tillfällen lyft fram denna
              påtagliga ojämlikhet beroende på vilken kommun man bor i. Vi välkomnar
              naturligtvis utskottets gemensamma tillkännagivande att regeringen
              ska återkomma med en lösning av problemet att kommunerna gör så
              olika bedömningar av hur mycket ungdomar får tjäna utan att det
              påverkar familjens socialbidrag.
            </seg>
            <seg n="9cca714b">
              Herr talman! Jag yrkar även bifall till reservation nr 5 om frivilligorganisationer.
              I det läge kommunerna befinner sig kan vi inte nog tala om vikten
              av alla frivilliga som ställer upp i alla möjliga sammanhang för
              att hålla skutan flytande. Även om vi hade stora ekonomiska resurser
              kan vi aldrig anställa fram tillräcklig trygghet i de sociala
              omsorgerna, säkerhet till liv och lem eller hålla tillbaka missbruket
              av droger och så vidare.
            </seg>
            <seg n="2ed00478">
              Ett troligt avvisande av vårt prioriteringsförslag understryker
              vikten av bifall till vår reservation 5 om frivilligorganisationerna.
            </seg>
            <seg n="cc8040c3">
              Kristdemokraterna välkomnar också att utskottet nådde nästan
              ända fram angående behovet av och kravet på att varje kommun upprättar
              en handlingsplan mot våldet mot kvinnor. Jag säger nästan, för
              det blev den lite kryptiska skrivningen att en utredare får i
              uppdrag att överväga hur önskemålet att varje kommun bör ha en
              handlingsplan för arbetet mot våldsutsatta kvinnor ska uppnås.
              Inte särskilt rakt formulerat om att en handlingsplan mot kvinnovåldet
              faktiskt borde vara för handen i varje kommun.
            </seg>
            <seg n="dc68c873">
              I vår så kallade upplysta tid borde jämställdhetsarbetet åtminstone
              ha åstadkommit mer av kvinnofrid. Men inte så. Enligt BRÅ, Brottsförebyggande
              rådet, har det under 90-talet visserligen varit så att vi förmodligen
              har fått en högre benägenhet att anmäla våld mot kvinnor. Men
              BRÅ menar att det faktiskt har skett en ökning av antalet fall
              av fysisk misshandel av kvinnor.
            </seg>
            <seg n="a0536715">
              I dag larmar professor Christian Diesen i Dagens Nyheter om att
              situationen för våldtagna kvinnor i Sverige aldrig har varit så
              dålig som i dag. 95 av 100 kvinnor som har gjort anmälan om våldtäkt
              får beskedet att deras ärende lagts ned. Av 67 anmälda våldtäkter
              i Helsingforss city gick endast 3 till åtal.
            </seg>
            <seg n="abfe6e2f">
              Det tycks, skriver professorn, vara närmast slumpen som avgör
              vilka fall som tas till domstol. Det är brist på resurser och
              kunskap, och framför allt är det en felaktig attityd även i dessa
              yttersta dagar.
            </seg>
            <seg n="e0181b5a">
              Kristdemokraterna anvisar ytterligare ett par steg för att få
              mer kvinnofrid, som dock avstyrks av majoriteten. I reservation
              15 vill vi ha en lagprecisering i socialtjänstlagen att kommunen
              ska ha, inte bara bör, ett ansvar för ett ge stöd till utsatta
              kvinnor.
            </seg>
            <seg n="f5417e6a">
              I reservation 20 talar vi för regionala centrum mot sexuella
              övergrepp. Det är långtifrån alla kommuner som har kvinnojourer.
              Många små kommuner saknar dem. Ett regionalt centrum skulle kunna
              vara en resurs med kompetens som skulle kunna tjäna som telefonjour,
              ge stödsamtal, ha stödgrupper, ge utbildning och i bästa fall
              vara en kanal till befrielse för ett antal kvinnor och skulle
              också kunna vara ett stöd för lokala kvinnojourer. Men även detta
              avvisas.
            </seg>
            <seg n="0efee24e">
              I reservation 28 talar vi för resurser till rehabilitering för
              prostituerade.
            </seg>
          </u>
          <note type="speaker" n="eb587f87">
            Anf. 91 ANNIKA QARLSSON (c):
          </note>
          <u who="annika_qarlsson_19f936" xml:id="i-8e0e5e95eac32c76-0" n="59ef3567">
            <seg n="3e994083">
              Herr talman! Centerpartiets politik syftar till att stärka människors
              möjligheter att ta ansvar för sig själva och sin vardag, både
              när det gäller ekonomiska frågor och när det gäller personlig
              utveckling. Vi ser att klyftorna ökar mellan människor i Sverige
              men accepterar inte det, utan vi vill genom en mängd olika förslag
              stärka människor så att både ekonomiska och regionala klyftor
              minskar. För att nå dit föreslår Centerpartiet bland annat sänkta
              skatter för dem med de lägsta inkomsterna, just för att stärka
              oberoendet och minska behovet av bidrag.
            </seg>
            <seg n="1c2d789e">
              Det vi har att diskutera i dag är skyddsnätet när vi inte klarar
              oberoendet inte klarar av vardagen själva. Det är ett självklart
              och viktigt komplement till våra övriga politiska förslag. Det
              här är så viktigt för att människor ska känna sig trygga och våga
              pröva sina vingar. Men det är som en sista utväg och ett stöd
              när det inte går längre för att komma tillbaka på fötter igen
              som vi behöver socialbidraget. Då anser Centerpartiet att bidraget
              ska garantera vissa basbehov och ge likvärdiga möjligheter var
              du än bor.
            </seg>
            <seg n="d489f6d9">
              Om det är behoven som styr och inte en exakt summa enligt riksnorm,
              innebär det att det kan bli skillnader mellan Sollebrunn och Helsingfors,
              vilket är helt riktigt. Det skiljer både i löneläge och kostnadsläge
              mellan olika delar av landet, och nivåerna måste vara förankrade
              i det lokala allmänna rättsmedvetandet för att uppfattas som legitima.
              Därför ska kommunerna själva fastställa nivåerna med utgångspunkt
              i socialtjänstlagen. Jag yrkar bifall till reservation nr 8, men
              jag står självklart bakom övriga reservationer som vi har i betänkandet.
            </seg>
            <seg n="4ec4dc19">
              Att ungdomar med sitt första helg- eller sommarjobb inte ska
              ansvara för familjens försörjning har vi nu äntligen enats om
              i utskottet. Tillkännagivandet till regeringen är att man ska
              återkomma med konkreta förslag på hur vi ska lösa problemet. Det
              är en viktig signal till ungdomar att de ska känna att de kan
              påverka sin egen situation och framtid genom att arbeta. De ungdomar
              som växer upp under knappa omständigheter ska inte drabbas dubbelt
              utan de ska ha samma möjligheter som sina kamrater att tjäna pengar
              för att kunna spara till ett par jeans, en moped eller kanske
              till körkortet.
            </seg>
            <seg n="95c22aa6">
              Herr talman! Under många decennier har stat och kommun tagit
              över mycket av det arbete och ansvar som ideella krafter tidigare
              stod för. Men fortfarande bygger mycket av både förebyggande och
              stödjande arbete inom socialtjänstens ansvarsområde på frivilligt
              och mycket engagerat arbete. Men det blir allt svårare att mobilisera
              krafter som är villiga att ta på sig både arbetet och ansvaret
              som följer utan ekonomiskt stöd. Det finns så många skäl att stötta
              dessa organisationer i deras arbete. Det är verksamhet där man
              använder varje krona som om de vore tio! Därför tycker Centerpartiet
              att vi ska ge ett ökat obundet stöd i både goda och dåliga tider.
            </seg>
            <seg n="b27d80c4">
              Det andra tillkännagivandet i betänkandet handlar om hur vi ska
              uppnå ett mer strukturerat och konsekvent arbete ute i kommunerna
              för att stödja kvinnor som utsatts för mäns våld. Det är ett viktigt
              arbete som tyvärr är absolut nödvändigt, som hjälper kvinnor i
              en redan hopplös situation.
            </seg>
            <seg n="9e9c3ae4">
              Det hade varit riktigt intressant om vi i riksdagen skulle tillkännage
              hur man ska agera i kommunerna för att hindra män från att slå.
              Det vore ett stort steg. Då skulle vi flytta fokus från offer
              till misshandlare och dessutom börja benämna vid namn vad det
              verkligen handlar om. I betänkandet står: Arbetet med våldsutsatta
              kvinnor. Problemet är att det är män som slår.
            </seg>
            <seg n="2425159a">
              Men till dess vi kommit dithän att vi pratar om det verkliga
              problemet och gör något åt det är kommunala handlingsplaner ett
              bra steg för att tydligt visa på kommunernas ansvar i frågan.
              På många ställen är det kvinnojourer och tjejjourer som ser till
              att kvinnorna har någonstans att ta vägen. Det är kvinnojourerna
              som har kompetensen att ta emot dem. Men jourerna får inte ersättning
              fullt ut för det jobb de utför. Jag går tillbaka till vad jag
              sade tidigare i mitt anförande: När samhällets stöd blir enbart
              moraliskt och verbalt utan ekonomisk uppföljning är det risk att
              engagemanget sviktar. Även den verksamheten är ett exempel på
              hur varje satsad krona tiodubblas.
            </seg>
          </u>
          <note type="speaker" n="48d8b9b4">
            Anf. 92 KERSTIN-MARIA STALIN (mp):
          </note>
          <u who="unknown" xml:id="i-0b53141383a88c7d-6" n="73574c7c">
            <seg n="f07646bd">
              Herr talman, kamrater och åhörare! Även i det här betänkandet
              är det två tillkännagivanden, och det är jättebra. Annars är det
              ett lite märkligt betänkande. Det innehåller precis allting: missbruk,
              prostitution, misshandel, psykisk ohälsa, brottsoffer, barn i
              riskzon med mera. Det är inte så konstigt, i och för sig, eftersom
              det handlar om ett hopplock av så många motioner.
            </seg>
            <seg n="6ea6abe9">
              Sammanfattningsvis går det att säga att betänkandet handlar om
              utsatta människor, barn och vuxna, och om hur socialförvaltningen
              ska kunna utgöra den centrala delen av välfärdspolitiken, som
              utskottet uttrycker det. Det finns många reservationer som säger
              att det ibland inte fungerar så bra. Miljöpartiet har flera reservationer
              som handlar om det. Det är reservation 36 om kvalitetskontroller,
              48 om tillsynen över socialtjänsten, 53 om HBT-kompetensen, 57
              om kompetens och kvalitet och 62 om anmälningsplikten.
            </seg>
            <seg n="d9082c4a">
              I min yrkesutövning som psykolog på ungdomsmottagning, mödravårdscentral
              och barnavårdscentral hade jag ofta anledning att ta kontakt med
              socialtjänsten. Ibland var jag tvungen eftersom jag hade anmälningsplikt.
              Ibland var det nödvändigt för att kunna göra ett bra jobb. Det
              var lättast på ungdomsmottagningen. Där hade vi en kurator som
              var anställd av socialtjänsten, det vill säga kommunen. Vi övriga
              var landstingsanställda. Men att vår socialsekreterare hade nära
              kontakt med socialförvaltningen underlättade arbetet och förståelsen.
              Ur barnavårdscentralens synpunkt var det värre. Tyvärr saknades
              ofta kunskap om barns behov. Nu ska jag vara lite kaxig: Ibland
              måste jag först undervisa om barn för att över huvud taget kunna
              samarbeta.
            </seg>
            <seg n="bb2dae85">
              Ibland hade de på socialkontoret så mycket att göra att tjänstemännen
              var förbjudna att träffa BVC-personal. Ibland knatade jag upp
              på socialkontoret ändå. Det var inte så populärt, men då fick
              vi åtminstone prata med varandra. De hade det kämpigt på många
              sätt jag vet det. Omsättningen på personal var enorm. När jag
              slutade och kom hit till Helsingfors hade den som hade arbetat
              längst varit där i två år. Jag har skrivit två år, men jag är
              osäker. Det kan faktiskt till och med ha varit ett år. Men jag
              tyckte att det lät så konstigt, så jag skrev två år. Den här personen
              var 25 år.
            </seg>
            <seg n="a74810ed">
              De var rätt glada att jag slutade och kom till Helsingfors. Det
              var de på tillsynsmyndigheten länsstyrelsen också, dit jag faktiskt
              hörde av mig ibland.
            </seg>
            <seg n="408cf572">
              Av hänsyn till mina riksdagskamrater vill jag inte yrka på så
              många reservationer. Jag tvekade mellan reservation 57 om kompetens
              och kvalitet och reservation 23 om tandvård och kvinnomisshandel.
              Men det finns flera motioner som handlar om kvalitet. Därför vill
              jag ta reservation 23. Där står det så här:
            </seg>
            <seg n="5e4f1fed">
              Att bli misshandlad av en närstående är en grov kränkning och
              de psykiska men som följer är ofta stora och svåra att bli av
              med. Det kräver ofta ett långsiktigt arbete med stöd och hjälp
              både från anhöriga och professionella terapeuter. Men även fysiskt
              kan kvinnan bli skadad för livet. Många skadas så illa av misshandeln
              att de förlorar sina tänder eller blir vanställda. Jag anser att
              Socialstyrelsen i samarbete med socialförvaltningarna bör få i
              uppdrag att sammanställa statistik angående de dolda kostnader
              som i dag finns på socialförvaltningar angående tandvård som man
              bedömer har eller kan ha sitt ursprung i misshandelsproblematik.
            </seg>
            <seg n="c4f7dd1d">
              Jag vill avsluta med att uttrycka min tacksamhet över att jag
              får vara med i en parlamentarisk utredning om den sociala barn-
              och ungdomsvården. Där kommer säkert frågan om socionomutbildningen
              upp, hur vi ska göra med den och legitimationen.
            </seg>
            <seg n="c5162063">
              Jag yrkar bifall till reservation 23, och jag vill annonsera
              att jag kommer att rösta med reservation 10.
            </seg>
          </u>
          <note type="speaker" n="a5b13a54">
            Anf. 93 CHRISTER ENGELHARDT (s):
          </note>
          <u who="christer_engelhardt_f38306" xml:id="i-e8385f93b58781ad-0" n="689f50d7">
            <seg n="59bf9a05">
              Herr talman! I budgetpropositionen för 2004 står bland annat
              att läsa: Målet för socialtjänstpolitiken är att stärka förmågan
              och möjligheten till social delaktighet för människor i ekonomiskt
              och socialt utsatta situationer och att stärka skyddet för utsatta
              barn.
            </seg>
            <seg n="555985bf">
              För mig som socialdemokrat blir då målet att skapa ett samhälle
              utan över- och underordning, utan klasskillnader, ett samhälle
              där alla behövs, där alla får plats och har samma värde. Det handlar
              om ett samhälle där barn kan växa till fria och självständiga
              vuxna, där alla kan styra sitt liv och sin vardag men i samverkan
              söka de samhälleliga lösningarna, som gagnar det gemensamma bästa.
            </seg>
            <seg n="a708f1b2">
              Syftet med välfärdspolitiken är att göra alla delaktiga i samhällslivet.
            </seg>
            <seg n="9adf5424">
              För mig som socialdemokrat är kvaliteten och tryggheten i socialtjänsten
              ett bra mått på graden av solidaritet mellan människor i ett samhälle.
              Socialtjänsten är en hörnsten i välfärdspolitiken och ska säkerställa
              alla människors ekonomiska och sociala trygghet, jämlikhet i levnadsvillkor
              och aktivt deltagande i samhällslivet. Välfärden ska omfatta alla
              medborgare. Trygghet är en förutsättning för personlig utveckling,
              och socialtjänsten ska bygga sitt arbete på den enskildas egna
              resurser. Trygghet är en förutsättning för frihet.
            </seg>
            <seg n="42a30789">
              Herr talman! Det svenska välfärdssystemet står sig bra vid internationella
              jämförelser. Sverige har en hög välfärdsnivå och en högre grad
              av utjämning än många andra länder. Det sociala skyddsnätet, som
              socialtjänsten är en del av, ska säkras och inte försvagas. Det
              pågår också en rad utredningar och översyner som just har till
              syfte att öka kvaliteten och träffsäkerheten i det sociala arbetet.
              Utskottet betonar i sitt betänkande också den viktiga roll som
              frivilligorganisationerna har när det gäller att komplettera insatser
              på det sociala området.
            </seg>
            <seg n="7e781539">
              När det gäller ekonomiskt bistånd enligt socialtjänstlagen är
              det nödvändigt att betona att rätten till socialbidrag är ett
              oerhört viktigt yttersta skyddsnät för individen. Det finns hos
              näst intill alla en mycket stark mänsklig drivkraft att försörja
              sig själv. Det handlar inte bara om ekonomiskt utfall utan om
              grundläggande mänskliga behov av att tillhöra ett yrkesliv med
              gemenskap, delaktighet, medskapande i samhället och personlig
              utveckling. Det finns en rad olika orsaker som förklarar varför
              individer ansöker om och får socialbidrag. Möjligheten att etablera
              sig på arbetsmarknaden är en avgörande faktor, och bekämpandet
              av arbetslösheten är därför avgörande för socialtjänstpolitiken
              och välfärdspolitiken i stort.
            </seg>
            <seg n="a9ae9e52">
              Marginaleffekter och bidragsregler kan i vissa situationer göra
              det ekonomiska utbytet klent vid övergång från socialbidrag till
              arbete. Då måste man kunna se över hur reglerna slår. En nyligen
              presenterad utredning visar dock klart att denna typ av problem
              generellt sett har minskat över tiden. Det har under de senaste
              15 åren aldrig varit så lönsamt att gå från bidrag till arbete
              som i dag. Det finns anledning att påpeka detta då det i debatten
              ibland framstår som om detta problem generellt sett har ökat,
              men så är alltså inte fallet.
            </seg>
            <seg n="a2294104">
              Herr talman! Det är efter en lyckad socialdemokratisk politik
              som vi med glädje tar till oss lägesrapporten från Socialstyrelsen,
              som presenterades i dagarna, om att behovet av ekonomiskt bistånd
              har minskat och därmed kostnaderna. Allt tyder också på en fortsatt
              kostnadsminskning. Mellan 2001 och 2002 är det en minskning med
              6 %, och det är främst inom gruppen ensamstående kvinnor med barn
              som det har minskat. Det finns dock ännu en hel del att göra inom
              området, och målsättningen med halverandet av socialbidragskostnaderna
              ligger fast.
            </seg>
            <seg n="be5ebf37">
              När det gäller barns inkomster av feriearbete och de olikartade
              bedömningar som kommunerna gör när det gäller hur stora inkomster
              från eget arbete barn tillåts ha utan att det påverkar föräldrarnas
              rätt till ekonomiskt bistånd vill ett enigt utskott ge regeringen
              tillkänna att man ska återkomma till rikdagen med ett förslag
              till lösning. Ett sådant förslag bör också beakta hur det belopp
              som ska undantas vid biståndsbedömning ska bestämmas.
            </seg>
            <seg n="03bee964">
              Socialdemokraterna delar inte Moderaternas och Centerns åsikt
              om att riksnormen bör avskaffas. Vi står bakom utskottets uppfattning
              att riksnormen bör finnas kvar. Det är enligt vår uppfattning
              en garanti för likvärdig behandling över hela landet. Moderaternas
              förslag om att fackföreningsavgiften ska utgå ur socialbidragsnormen
              avvisas. Det är ett ganska oblygt försök att komma åt det fackliga
              arbetet och belyser att Moderaterna har en ganska negativ syn
              på fackligt arbete. Det är tråkigt att Moderaterna vill dra in
              socialbidragsnormen som ett slagträ i en diskussion om fackets
              roll för individens trygghet i samhället.
            </seg>
            <seg n="704d4e94">
              Herr talman! Under senare år har samhället ökat uppmärksamheten
              när det gäller våld mot kvinnor och hur man bemöter kvinnor som
              behöver stöd. Samhällets uppfattning måste vara glasklar i dessa
              frågor. Det pågår ett omfattande arbete i många kommuner, och
              en ökad ekonomisk satsning har gjorts för att stödja Rikskvinnocentrums
              arbete. Regeringen ser över möjligheterna att låta Rikskvinnocentrum
              få ett uppdrag när det gäller kunskapsbildning och metodutveckling
              om hur våld mot kvinnor motverkas. Avgörande är också att det
              lokala arbetet fungerar. Ett enigt utskott föreslår därför ett
              tillkännagivande till regeringen om att den särskilda utredaren
              med anledning av propositionen om kvinnofrid får ett tilläggsuppdrag
              att se hur man ska uppnå målet när det gäller att varje kommun
              bör ha en handlingsplan för arbetet med våldsutsatta kvinnor.
            </seg>
            <seg n="ad7c3146">
              Samhället måste sätta stopp för så kallad trafficking , människohandel
              och prostitution. Människor förnedras, utnyttjas och används som
              handelsvaror. Detta kan vi aldrig acceptera. En proposition med
              förslag från Anhörigkommitténs betänkande Människosmuggling och
              offer för människohandel bereds för närvarande i riksdagen. Dessutom
              har arbetet påbörjats med en nationell handlingsplan för att bekämpa
              bland annat prostitution.
            </seg>
            <seg n="fd6944fc">
              Utvecklingen när det gäller alkoholkonsumtionen i Sverige är
              starkt oroande. Totalkonsumtionen i befolkningen ökar och kan
              leda till mycket dramatiska sociala och medicinska problem på
              sikt. Flera utredningar ser över detta, men samtidigt behövs en
              öppen debatt om alkohol och droger ur ett socialt perspektiv.
              Ökad totalkonsumtion kommer att leda till större missbruk, det
              kan vi vara ganska säkra på.
            </seg>
            <seg n="6f86d862">
              Effektiva insatser mot missbruk är en viktig del av det sociala
              arbetet och i bekämpandet av våld i samhället. Alla vill göra
              något, men sanningen är att det inte finns några snabba och lätta
              lösningar på detta problem, utan det krävs ett helt batteri av
              olika åtgärder för att kunna vända utvecklingen. Det pågår också
              ett omfattande arbete för att förbättra och stärka missbrukarvården.
            </seg>
            <seg n="01c0e667">
              Alkoholkommittén analyserar just nu olika förslag och tänkbara
              åtgärder. Regeringens narkotikapolitiska samordnare arbetar för
              att stärka missbrukarvården och genomföra den narkotikapolitiska
              handlingsplan som riksdagen antog 2002. Socialstyrelsen arbetar
              med nationella riktlinjer för missbrukarvården. Även den psykiatrisamordnare
              som nyligen tillsatts kommer att beröra missbrukarvården. För
              mig som socialdemokrat är det viktigt att man vågar gå till problemets
              kärna och i första hand försöker mönstra ut vilka metoder och
              angreppssätt som fungerar snarare än att ägna sig åt tidsödande
              och kostsamma flyttningar av ansvaret mellan olika huvudmän.
            </seg>
            <seg n="42bc5272">
              Även när det gäller vården av ungdomar måste vi få en tydligare
              fokusering på och utmönstring av vilka verksamheter och metoder
              som fungerar bättre än andra. En kommitté har också tillsatts
              för att nästa år kunna ha underlag till en nationell handlingsplan
              för hur den framtida sociala barn- och ungdomsvården ska organiseras.
              Statens institutionsstyrelse ser också över sin verksamhet i syfte
              att få bättre resultat av vården.
            </seg>
            <seg n="f71bee52">
              Ett effektivt socialtjänstarbete kräver en verksamhet med hög
              kompetens och kvalitet. Socialtjänstens arbete kräver ett stort
              engagemang, och de anställda möter ofta en tuff och komplicerad
              vardag. Socionomer ute i socialtjänsten behöver mer stöd och utveckling
              snarare än införande av ett system med legitimationer. Socialstyrelsen
              arbetar med en strategi för nationellt stöd när det gäller kvaliteten
              inom socialtjänsten. Här bör noteras att kunskapsutveckling även
              omfattar motarbetande av fördomar, okunskap och olika former av
              diskriminering på grund av sexuell läggning.
            </seg>
            <seg n="d64631e4">
              En mycket svår fråga som hanteras i betänkandet är om socialtjänsten
              utan föräldrarnas vetskap ska kunna utreda om ett barn far illa.
              Detta är otvivelaktigt en svår fråga, men av rättssäkerhetsskäl
              anser vi att föräldrarna ska få vetskap om att utredning pågår.
              Det finns ett antal åtgärder som kan vidtas för att förhindra
              att föräldrarnas vetskap skadar barnet. Men problemställningen
              är oerhört viktig, och utskottet avser därför att följa denna
              fråga och vid behov i så fall återkomma i ärendet.
            </seg>
            <seg n="2a3ce32d">
              Herr talman! Jag ska avsluta med att citera vår socialtjänstminister
              Morgan Johansson. Han har sagt följande:
            </seg>
            <seg n="0ddef7a5">
              Ett samhälle bör bedömas utifrån sin förmåga att ta hand om sina
              mest utsatta medborgare. I Sverige har vi framgångsrikt lyckats
              bekämpa arbetslöshet och minska socialbidragsberoendet. Men mycket
              återstår.
            </seg>
            <seg n="8b6e5d38">
              Så länge människor tvingas att sova i portuppgångar och på parkbänkar,
              så länge misshandlade och utsatta barn inte får fullgod hjälp,
              så länge missbrukare vägras vård och behandling, så länge unga
              människor fastnar i kriminalitet och utanförskap så länge kan
              socialdemokratin aldrig slå sig till ro.
            </seg>
          </u>
          <note n="182d4e49">
            Med dessa ord yrkar jag bifall till förslaget i socialutskottets
            betänkande 5 och avslag på reservationerna.
          </note>
          <note type="speaker" n="8e0e8e3e">
            Anf. 94 MARITA ARONSON (fp) replik:
          </note>
          <u who="unknown" xml:id="i-0b53141383a88c7d-7" n="73574c7c">
            <seg n="35bec2ef">
              Herr talman! Det lät härligt när Christer Engelhardt talade om
              trygghet, frihet och välfärd på sin sköna gotländska. Det lät
              som om han har fixat det hela. Men så kommer han in på problemen.
            </seg>
            <seg n="b1afea13">
              I fråga om detta liksom i fråga om äldreomsorgen handlade det
              mycket om översyner och utredningar som är på gång. Men gör något
              och prata inte bara om det!
            </seg>
            <seg n="2c41bd73">
              Den fråga som jag tänkte ställa, och som jag tror att jag har
              ställt förut någon gång, gäller unga kvinnor som kommer från så
              kallade patriarkala familjer och miljöer och som uppsöker socialtjänsten
              därför att de är utsatta för hot och våld från nära anhöriga.
              Denna fråga är jag mycket engagerad i. Socialtjänsten har det
              mycket bekymmersamt i fråga om detta därför att man inte vet om
              man ska öppna ett ärende. Om man öppnar ett ärende och försöker
              göra något måste man kontakta vårdnadshavaren. Och att informera
              vårdnadshavaren i det läget skulle vara förödande. Därför anser
              vi att socialtjänstlagen måste förändras. Man kanske kan få dispens
              från länsrätten eller hitta någon annan lösning. Det sägs att
              ni har förståelse för detta. Men kan det inte bli någon ändring?
            </seg>
          </u>
          <note type="speaker" n="4d83e2f8">
            Anf. 95 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-1" n="689f50d7">
            <seg n="2624689b">
              Herr talman! Det är viktiga frågor som Marita Aronson tar upp.
              Jag har tidigare sagt när vi har talat om våld mot kvinnor hela
              betänkandet handlar om människor i utsatta situationer att detta
              är frågor som man inte på något sätt ska förringa. Detta är viktigt.
              Men det gäller också att hitta avvägningen i det. Vi talar också
              om rättssäkerhet i dokumentet. Vi säger att vi följer utvecklingen
              på området. Om det visar sig vara väldigt stora problem med detta
              är vi beredda att återkomma och titta närmare på dessa frågor.
              Det är egentligen det som jag i dag kan säga till Marita Aronson,
              nämligen att vi inte tycker att detta är oviktigt utan att det
              snarare är viktigt. Men frågan handlar om att hitta avvägningen
              när det gäller rättssäkerhet och så vidare.
            </seg>
          </u>
          <note type="speaker" n="1e773644">
            Anf. 96 MARITA ARONSON (fp) replik:
          </note>
          <u who="unknown" xml:id="i-0b53141383a88c7d-8" n="73574c7c">
            <seg n="c215be7f">
              Herr talman! Christer Engelhardt talar om att följa utvecklingen.
              200 unga kvinnor i Göteborgstrakten är utsatta på detta sätt och
              skulle behöva hjälp. Men många av dem vågar inte gå till socialtjänsten
              på grund av att de vet att man kanske ringer till deras föräldrar
              och att det då blir etter värre för dem hemma. Jag tror att socialsekreteraren
              måste ha en möjlighet att få en respittid. Men enligt lagen har
              man inte det i dag.
            </seg>
            <seg n="f3a620fc">
              Det har tidigare sagts att man kan omhänderta barn, alltså omhänderta
              flickan. Men det tycker jag inte är något alternativ. Det tror
              jag att Christer Engelhardt hade som alternativ förra gången,
              men det var bra att han inte tog upp det i dag. Har Christer Engelhardt
              något bättre alternativ?
            </seg>
          </u>
          <note type="speaker" n="92bb3587">
            Anf. 97 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-2" n="689f50d7">
            <seg n="f50fb336">
              Herr talman! Det finns säkert många alternativ. Men det är klart
              att jag har det alternativet att falla tillbaka till, att om man
              lever i en familj där man är utsatt för våld är det klart att
              man inte ska tillbaka till den familjen även om föräldrarna blir
              underrättade. Då har vi till uppgift att göra ett omhändertagande
              och se till att flickan, i det här fallet, placeras i en annan
              familj. Men man ska inte tillbaka till familjen om det är så tydligt
              att man faktiskt blir slagen och misshandlad. Då har vi denna
              möjlighet att ta till. Men det är en avvägning och handlar om
              rättssäkerhet. Men om det är så illa ska man inte tillbaka till
              sin familj, utan då ska man få möjlighet till en placering någon
              annanstans.
            </seg>
          </u>
          <note type="speaker" n="be61acf7">
            Anf. 98 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-875d4f92864cc365-1" n="ce55d6e6">
            <seg n="d013e41e">
              Herr talman! Jag noterade också, i likhet med Marita Aronson,
              att Christer Engelhardt talade väl om alla de vanliga honnörsorden
              i socialtjänsten delaktighet och kvalitet. Han berättade också
              att ett omfattande arbete för att stärka missbrukarvården pågår.
              Socialstyrelsen jobbar med riktlinjer. Vi har mobilisering mot
              narkotika och så vidare.
            </seg>
            <seg n="88cea54c">
              I huvudsak handlar det om att det offentliga Sverige talar om
              saken, talar om missbrukarvården. Men när ska vi komma till verkstad
              med missbrukarvården? Det är den centrala frågan.
            </seg>
            <seg n="54a5602b">
              Jag redovisade också i mitt anförande att kommunerna prioriterar
              för fullt. Missbrukarvården har minskats med 20 % sedan 1995 i
              pengar räknat och långt mer när det gäller volym i verksamhet.
              Välfärden krackelerar på olika håll i Sverige. Det räcker inte
              med att rabbla honnörsord, utan man måste faktiskt angripa problemet
              på något sätt.
            </seg>
            <seg n="addf9561">
              Vi har sett hur Socialdemokraterna successivt har beskurit rörelseutrymmet
              för kommunerna med maxtaxor och ofullständigt finansierade reformer,
              samtidigt som kommunerna är ålagda stränga balanskrav. Varför
              i det här läget avvisa vårt förslag om en prioriteringsutredning?
              Kommun-Aktuellt har redovisat i en enkät att mer än hälften av
              187 svarande socialpolitiker säger ja, det vore bra med en prioriteringsutredning.
              Nästan hälften av de tillfrågade socialdemokratiska kommunpolitikerna
              säger likaså att det vore bra med en prioriteringsutredning. Varför
              denna negativa inställning till prioriteringsutredning? undrar
              jag.
            </seg>
          </u>
          <note type="speaker" n="9da374cc">
            Anf. 99 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-3" n="689f50d7">
            <seg n="c11f00b7">
              Herr talman! Den negativa inställning som socialdemokratin har
              beror framför allt på att socialtjänstlagen är en rättighetslagstiftning,
              och jag har svårt att tänka mig hur man ska kunna göra en prioriteringsutredning
              inom en lagstiftning som just är en rättighetslagstiftning.
            </seg>
            <seg n="28ea3f8a">
              Jag tycker att det är lite intressant att Ulrik Lindgren tar
              upp frågan om prioriteringsutredning. Jag förstår likheten med
              det som finns inom hälso- och sjukvården. Om jag inte minns helt
              fel var Kristdemokraterna det parti som var en av de starkaste
              rösterna att kritisera den prioritering som sker i Östergötland.
              Om man så starkt kritiserar någonting som pågår i en del av landet
              inom sjukvården förstår jag inte riktigt hur man kan stå här och
              säga att man vill ha en prioriteringsutredning likt den vi har
              inom hälso- och sjukvården. Jag tycker nog att Ulrik Lindgren
              och Kristdemokraterna här talar med lite kluven tunga.
            </seg>
          </u>
          <note type="speaker" n="3345a0f4">
            Anf. 100 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-875d4f92864cc365-2" n="ce55d6e6">
            <seg n="7b27a36f">
              Herr talman! Vi kristdemokrater var initiativtagare och ledde
              också den stora prioriteringsutredning som skedde inom hälso-
              och sjukvården på 1990-talet. Vi är stora vurmare för den utredningen.
              I Östergötland gör man delvis annat, och det finns en massiv professionell
              kritik mot hur prioriteringarna har skötts i Östergötland. Vi
              känner oss i väldigt gott sällskap där. Om Christer Engelhardt
              tänker efter lite grann kommer han inte heller att svälja Östergötlands
              prioriteringar med hull och hår, utan det är naturligtvis rimligt
              att vi för en diskussion om hur prioriteringarna sköts. Men att
              vi får en prioriteringsutredning är viktigt. Det är absolut Kristdemokraternas
              position.
            </seg>
            <seg n="43ad00c4">
              Fördelarna med att göra en prioriteringsutredning är att det
              som i dag sker dolt i osäker verksamhet blir öppet redovisat.
              Man får se konsekvenserna. Alla partier borde väl vara, oberoende
              av partifärg, välkomnande till att vi får ett bättre beslutsunderlag
              som belyser vad som händer, vilket vi får med en prioriteringsutredning.
              Man får i högre grad det man faktiskt önskar. I dag sker ofta
              en prioritering på det sättet att man lägger ut ett generellt
              sparbeting, och sedan uppenbarar sig konsekvenserna efteråt, vilka
              man kanske över huvud taget inte hade förutsett. Resultatet kanske
              blir det rakt motsatta till vad en öppen prioritering skulle ha
              givit.
            </seg>
            <seg n="96ea19a1">
              Jag är också övertygad om att fördelarna med en prioriteringsutredning
              är att socialtjänstens behov skulle komma i bättre dager och i
              en bättre konkurrenssituation gentemot en rad andra åtaganden
              inom en kommun.
            </seg>
            <seg n="3c11ff97">
              Varför avvisa en prioriteringsutredning? Det borde inte vara
              partiskiljande. Det fordrar en del mod, det gör det. Det blir
              mer som kommer i offentlig dager och som politikerna tvingas stå
              för, men det är väl vi till för som politiker att stå för någonting.
            </seg>
          </u>
          <note type="speaker" n="cbfb30a9">
            Anf. 101 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-4" n="689f50d7">
            <seg n="835eb2fa">
              Herr talman! Återigen: Jag har svårt att se varför man ska göra
              prioriteringar inom en rättighetslagstiftning. Det Ulrik Lindgren
              lyfte fram här var att man skulle få bättre beslutsunderlag. Jag
              har svårt att tänka mig att du får bättre beslutsunderlag genom
              en prioriteringsutredning. Bättre beslutsunderlag för mig är att
              du får en möjlighet att jobba på ett annat sätt inom vård och
              omsorg kvalitet, kompetensutveckling, att hämta idéer och tankar
              från andra håll, inte att prioritera mellan enskilda ärenden,
              som jag ser att en prioriteringsutredning innebär. Jag har svårt
              att se att man får fram bättre beslutsunderlag på det sättet.
            </seg>
            <seg n="6c30e3a1">
              Jag backar och tycker att kd här talar med lite kluven tunga
              när man så starkt kritiserar det i annat sammanhang men lyfter
              fram det i det här sammanhanget. Det är en rättighetslagstiftning
              vi talar om, och där har jag svårt att se några prioriteringsutredningar.
            </seg>
          </u>
          <note type="speaker" n="878e624d">
            Anf. 102 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-8e0e5e95eac32c76-1" n="59ef3567">
            <seg n="1085238a">
              Herr talman! Jag skulle gärna vilja diskutera risknormen. Vi
              anser att kommunerna ska ha möjlighet att besluta var nivån på
              socialbidraget ska ligga, med utgångspunkt i allmänna principer.
              Man utgår alltså från ett behov. Det är ingen överraskning att
              det ser väldigt olika ut i olika delar av landet. På Gotland är
              det ett kostnadsläge, i Sollebrunn en annan nivå, och den överensstämmer
              inte med nivån i Helsingfors, Göteborg eller andra storstäder.
            </seg>
            <seg n="2cc1c2d8">
              Det finns en möjlighet för kommuner att arbeta på olika sätt.
              Men er riksnorm låser fast det. Då finns inte möjligheten att
              utifrån behov och lokala förutsättningar lägga upp socialbidraget.
              Hur tänker ni där?
            </seg>
          </u>
          <note type="speaker" n="7943de0b">
            Anf. 103 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-5" n="689f50d7">
            <seg n="dcf804c3">
              Herr talman! Riksnorm är för mig en genomsnittlig uträkning för
              vad som gäller i landet. Jag har förståelse för att det finns
              olikheter i kostnadsläge och så vidare, som du nämnde. Slår man
              ut ett genomsnitt måste man kunna säga att det här är en riksnorm
              för landet, och det är det som gäller. Jag har svårt att säga
              att man ska ha olika bedömningar. Bor du på Gotland har du kanske
              rätt att få 1 000 kr mer i socialbidrag än om du bor i Skåne.
              Frågan är var nivån ska hamna. Det kan bli enorma skillnader.
            </seg>
            <seg n="f80dd720">
              När det gäller socialtjänster och ekonomiskt bistånd görs en
              individuell bedömning. Det finns fastställda regler och kriterier
              för vad som ska tas med i en riksnorm. När man räknar ut socialbidraget
              tar man hänsyn till genomsnittliga kostnader. Man bakar in kostnader
              som man har tagit fram generellt och som kanske är lägre eller
              högre någon annanstans.
            </seg>
            <seg n="dff9df4d">
              Jag tycker att riksnormen är bra just för att jämna ut det hela
              så att vi får likhet i landets alla kommuner.
            </seg>
          </u>
          <note type="speaker" n="012ebefd">
            Anf. 104 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-8e0e5e95eac32c76-2" n="59ef3567">
            <seg n="1c7642ba">
              Herr talman! En fot i iskallt vatten och en fot i hett vatten
              blir inget bra, skulle jag vilja påstå, för någon av fötterna.
              Jag tycker att ni ska fundera över det här igen. Du sade att ni
              med det här vill ge garanti för likvärdig behandling. Jag satt
              med några kommunalråd från mina hemtrakter förut och fick ett
              bra exempel. Om en patient får blodtransfusion, ska alla patienter
              få blodtransfusion? Någonstans måste vi utgå från behoven. Det
              handlar inte om rättighet till ett visst antal kronor. De människor
              som kommer i kontakt med socialbidragen har vissa behov som vi
              självklart ska stötta upp; det är en jätteviktig del. Men det
              handlar också om legitimiteten för den här typen av ersättningar
              till människor. Då är det också viktigt att det är på vettiga
              nivåer, oavsett om man bor på Gotland, i Helsingfors eller i Sollebrunn.
            </seg>
          </u>
          <note type="speaker" n="8b16016f">
            Anf. 105 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-6" n="689f50d7">
            <seg n="5d14eb23">
              Herr talman! Det ekonomiska biståndet ska vara hjälp till självhjälp.
              Faran blir, något som vi ofta har kritiserats för, att om det
              är för generöst kan det bli så att man kan låta bli att jobba
              och i stället leva på bidrag. Vi har kritiserats för att vi gärna
              vill upprätthålla ett välfärdssystem där man också ska ha rätt
              till bidrag.
            </seg>
            <seg n="0ae21254">
              Jag tycker fortfarande att riksnormen är bra, och sedan får Annika
              Qarlsson och Centerpartiet tycka något annat. För oss är det viktigt
              att det finns en likhet i landets kommuner. Riksnormen har man
              tagit fram generellt sett, så jag är inte orolig för det system
              som vi har.
            </seg>
          </u>
          <note type="speaker" n="a609ebc7">
            Anf. 106 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-333265fd1e278120-1" n="50f69c74">
            <seg n="131696f1">
              Herr talman! Jag noterar att Christer Engelhardt i sitt anförande
              var väldigt stolt och markerade att det ska göras två tillkännagivanden
              om barns inkomster och om handlingsplan för våldsutsatta kvinnor.
              Sanningen är ju att det här är någonting som Socialdemokraterna
              blev släpade till att göra därför att de andra partierna tyckte
              det och ni fick lov att hänga med på tåget. Var lite ödmjuk och
              säg att det kom några bra förslag och idéer och ni hängde på dem.
            </seg>
            <seg n="67c7f27e">
              När det gäller problemet med flickor i patriarkala förhållanden
              sade Christer Engelhardt alldeles nyss: Vi får lov att följa frågan
              och se vad som händer. Då blir jag lite ängslig.
            </seg>
            <seg n="ffa81412">
              Jag har läst boken om Pela som hennes syster har skrivit. Där
              berättar Pelas syster att Pela gick till socialtjänsten och bad
              om hjälp. Socialtjänsten var tvungen att informera vårdnadshavaren
              att flickorna bad om hjälp. De hade inte blivit slagna och det
              fanns inte heller något hot om våld. Men eftersom föräldrarna
              blev informerade blev livet ett helvete för flickorna, och Pela
              finns inte längre.
            </seg>
            <seg n="ea9cf968">
              Vi ska väl inte vänta på fler Pela. Det är inte sådant som vi
              ska se framför oss. Vad är det Christer Engelhardt väntar på egentligen?
            </seg>
          </u>
          <note type="speaker" n="b3f622b4">
            Anf. 107 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-e8385f93b58781ad-7" n="689f50d7">
            <seg n="3bc17fe3">
              Herr talman! Visst kan jag vara ödmjuk och säga att det har kommit
              bra förslag från oppositionen som vi har tagit till oss. Det kan
              jag gott och väl bjuda på.
            </seg>
            <seg n="f949d83e">
              Kerstin-Maria sade att detta betänkande omfattar ett väldigt
              brett område och berör många viktiga frågor, alltifrån ekonomiskt
              bistånd till missbrukarvård, våldsutsatta kvinnor, prostitution
              och trafficking . Jag tror inte att jag någon gång har varit med
              om att behandla ett betänkande som berör så mycket av utredningar,
              undersökningar och kommittéer.
            </seg>
            <seg n="1fd0e277">
              Låt oss få möjlighet att knyta ihop allt som pågår och se vad
              som kommer ut av det. Det var det vi hänvisade till när vi diskuterade
              detta i utskottet. Men ibland finns det de som inte har möjlighet
              att vänta. De vill gå fram fortare, och då får vi acceptera det.
            </seg>
            <seg n="27482880">
              Jag skäms inte för att vi har gått med på dessa tillkännagivanden.
              Men jag vill ändå nämna att det är en socialdemokratisk politik
              som ligger till grund för att vi har accepterat dem. Så det finns
              ingen motsättning i det.
            </seg>
            <seg n="46418173">
              Sedan tycker jag inte om att diskutera enskilda fall och exempel
              från en talarstol. Jag tycker att det som har hänt är tragiskt.
              Jag vill inte på något sätt göra frågan om hedersrelaterat våld
              mot flickor och kvinnor oviktig. Men jag vill ändå påpeka att
              det inom socialtjänstlagen finns möjligheter att ta till om så
              är fallet, och det använder man sig också av. Sedan finns det
              naturligtvis brister.
            </seg>
            <seg n="9cd6d106">
              Men låt oss få fundera över hur vi ska ta tag i det här, så att
              resultatet blir bra och så att vi inte hastar fram till någonting
              som äventyrar rättssäkerheten.
            </seg>
          </u>
          <note type="speaker" n="f85bb4b3">
            Anf. 108 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-333265fd1e278120-2" n="50f69c74">
            <seg n="32ab3662">
              Herr talman! Jag noterar att Christer Engelhardt inte har någonting
              att berätta för oss om vad det är man väntar på. Vi vet att bekymret
              finns. Det finns mängder med flickor runtom i landet som lever
              under svåra förhållanden och som skulle behöva känna trygghet
              från samhället. Christer Engelhardt säger: Låt oss vänta och se.
              Det verkar som att Socialdemokraterna är nöjda med sakernas tillstånd.
              Det tycker jag är tråkigt, men framför allt gör det mig bekymrad.
            </seg>
            <seg n="f62fa7db">
              Jag vill passa på att fråga om Christer Engelhardt tycker att
              detta med problemet med husrannsakan är en god tingens ordning,
              att kunna göra husrannsakan hos en person som är belagd med besöksförbud.
              Vill Christer Engelhardt också där vänta och se vad som händer
              och om det dyker upp någonting annat? Vad är det i så fall som
              ska hända?
            </seg>
          </u>
          <note type="speaker" n="adadfdee">
            Anf. 109 CHRISTER ENGELHARDT (s) replik:
          </note>
          <u who="christer_engelhardt_f38306" xml:id="i-c29d41eb1936db13-0" n="689f50d7" next="i-e1238265461fe6c9-0">
            <seg n="762ef62d">
              Herr talman! Jag förstår att det kan bli lite upprörda känslor.
              I debatten här låter det som att man sitter ute på socialkontoren
              och inte gör någonting och att allting som händer och sker bara
              är dåligt. Jag vill ändå påpeka att det finns personal, socialdistrikt
              och kontor ute i landet som gör ett fantastiskt arbete. Var och
              en och kämpar och sliter för att kunna göra det bästa för individen.
            </seg>
            <seg n="a5de7dd1">
              Från moderat håll låter det som att det bara är kris och katastrof
              ute på socialtjänstkontoren och att personalen är inkompetent.
              Jag vill inte instämma i det. Det görs väldigt mycket som är bra.
              Jag tror att man är observant på våld mot kvinnor och flickor
              och hedersrelaterat våld. Som jag sade tidigare finns det möjligheter
              att ta till. Man ska inte tillbaka till en familj där man uppenbarligen
              blir slagen. Då kan man få hjälp med placering och så vidare.
            </seg>
            <seg n="5de50f99">
              Jag förstod inte riktigt den andra frågan om husrannsakan och
              vad Magdalena Andersson egentligen är ute efter. Vi får väl möjlighet
              att diskutera det vid något annat tillfälle. Jag förstår bara
              inte vad du vill ha sagt med det.
            </seg>
          </u>
          <note n="4136aede">
            Föredrogs
          </note>
          <note n="f69376fc">
            Ajournering
          </note>
          <note n="b5763ac6">
            Kammaren beslutade kl. 15.56 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="christer_engelhardt_f38306" xml:id="i-e1238265461fe6c9-0" n="689f50d7" prev="i-c29d41eb1936db13-0">
            <seg n="9a1d6762">
              Återupptagna förhandlingar
            </seg>
          </u>
          <note n="393489ce">
            Förhandlingarna återupptogs kl. 16.00.
          </note>
          <note n="5daf24f8">
            Meddelande om inställd votering
          </note>
          <note n="e192c535">
            Förste vice talmannen meddelade att voteringen onsdagen den 17
            mars kl. 9.00 skulle utgå.
          </note>
          <note n="5f3e2990">
            Voteringen kl. 16.00 skulle äga rum enligt tidigare planering.
          </note>
          <note n="3fb11ba8">
            11 § Beslut om ärenden som sludebatterats vid dagens sammanträde
          </note>
          <note n="85ee9162">
            Punkt 2
          </note>
          <note n="04a342e6">
            Punkt 3
          </note>
          <note n="7938d700">
            Punkt 4
          </note>
          <note n="1c97c8dd">
            Punkt 6
          </note>
          <note n="f4008d12">
            Övriga punkter
          </note>
          <note n="85ee9162">
            Punkt 2
          </note>
          <note n="1c97c8dd">
            Punkt 6
          </note>
          <note n="6fdbc247">
            Punkt 8
          </note>
          <note n="5be3d049">
            Punkt 14
          </note>
          <note n="f145d9fe">
            Punkt 16
          </note>
          <note n="f4008d12">
            Övriga punkter
          </note>
          <note n="7938d700">
            Punkt 4
          </note>
          <note n="faa44ff0">
            Punkt 5
          </note>
          <note n="6fdbc247">
            Punkt 8
          </note>
          <note n="f4008d12">
            Övriga punkter
          </note>
          <note n="d4ae911d">
            Punkt 1
          </note>
          <note n="85ee9162">
            Punkt 2
          </note>
          <note n="faa44ff0">
            Punkt 5
          </note>
          <note n="5e52766c">
            Punkt 10
          </note>
          <note n="f0856737">
            Punkt 19
          </note>
          <note n="4f7b8c22">
            Punkt 25
          </note>
          <note n="f4008d12">
            Övriga punkter
          </note>
          <note n="ffa69c34">
            12 § (forts. från 10 §) Socialtjänstpolitik (forts. SoU5)
          </note>
          <note type="speaker" n="bb39182b">
            Anf. 110 LUCIANO ASTUDILLO (s):
          </note>
          <u who="unknown" xml:id="i-0b53141383a88c7d-9" n="73574c7c">
            <seg n="c643519f">
              Herr talman! Det yttersta och grövsta uttrycket för att Sverige
              är ett ojämställt land är våldet mot kvinnor. Varje år rapporteras
              ungefär 20 000 misshandelsbrott mot kvinnor till polisen. Vidare
              mördas omkring 20 kvinnor varje år av en närstående eller tidigare
              närstående man. Dessa brott är bara de synliga och polisanmälda
              fallen av mäns våld mot kvinnor och flickor. Omfångsundersökningen
              Slagen dam redovisar en rad skrämmande och tidigare dolda fakta
              om det oanmälda våldet men också att nära hälften, 46 % av Sveriges
              kvinnor över 15 år, upplevt våld eller hot om våld.
            </seg>
            <seg n="1af50932">
              Herr talman! Grundorsaken till mäns våld mot kvinnor är den köns-
              och maktstruktur som råder, att män är överordnade kvinnor i samhället
              i stort. Regeringen har under flera år gjort kraftfulla satsningar
              för att komma åt problemen. Trots detta finns det fortfarande
              en brist på ansvarstagande och en oförmåga att ha en helhetssyn
              i frågan om mäns våld mot kvinnor i landets kommuner. Kommunernas
              kvinnofridsarbete är undermåligt. De flesta kommuner saknar handlingsplaner
              för ett bemötande och omhändertagande i samband med hot om kvinnomisshandel.
              Det medför, tror jag, flera negativa konsekvenser.
            </seg>
            <seg n="6ec798f2">
              I en slutrapport från Nationellt råd för kvinnofrid som avlämnades
              2003 ges en redovisning av kvinnofridsarbetet på kommunal nivå.
              I den konstateras att nästan hälften av Sveriges kommuner saknar
              kvinnojourer. Det finns i landet som helhet omkring 160 ideellt
              drivna kvinnojourer, men bara några få kommunala kvinnojourer.
              Samtidigt är det fler än 60 kommuner som inte ger en enda krona
              i bidrag till någon kvinnojour.
            </seg>
            <seg n="4d5adeae">
              Jag vill läsa ur en annan rapport från Nationellt råd för kvinnofrid
              med titeln Kommunerna som blundar för mäns våld mot kvinnor:
            </seg>
            <seg n="2bc383f5">
              Många misshandlade kvinnor bor i kommuner där hoten och våldet
              de utsätts för i sin relation inte tas på allvar. De har ingen
              självklar plats eller person inom samhällets ram att vända sig
              till. Det finns ingen medvetenhet om deras situation, inget samarbete
              mellan olika aktörer.
            </seg>
            <seg n="c79d3702">
              Herr talman! Jag är därför som socialdemokrat väldigt glad för
              att utskottet delvis bifaller bland annat min motion, vilket leder
              till ett tillkännagivande att den särskilda utredaren som tillkallades
              för att utvärdera propositionen om kvinnofrid också bör få i uppdrag
              att överväga hur önskemålet att varje kommun bör ha en handlingsplan
              för arbetet med våldsutsatta kvinnor ska uppnås.
            </seg>
            <seg n="e0292159">
              Herr talman! Kommunala handlingsplaner behöver arbetas fram för
              att man rätt ska kunna bemöta kvinnor som söker stöd. Samtidigt
              behöver också kunskapsnivån hos många av myndighetsföreträdarna
              höjas.
            </seg>
            <seg n="9dffef91">
              Den erfarenhet som gjorts i Malmö när det gäller stöd till våldsutsatta
              kvinnor är positiv. I Malmö har vi ett genomarbetat program, där
              alla viktiga aktörer är med: socialtjänsten, polisen och kvinnojouren.
              Där har arbetet gett positivt resultat och tydliggjort rollfördelningen,
              och vi har såvitt vi kan se en klar förbättring i det stöd kommunen
              erbjuder kvinnor som utsatts för våld.
            </seg>
            <seg n="5ade8fb9">
              Men många kommuner har ännu inte förstått de misshandlade kvinnornas
              problematik och ännu inte ställt sig på deras sida. Därför, herr
              talman, är jag väldigt glad att socialutskottet hanterat min motion
              och andra motioner på det här området så positivt.
            </seg>
          </u>
          <note type="speaker" n="d481b2dc">
            Anf. 111 MONA JÖNSSON (mp):
          </note>
          <u who="mona_jonsson_19b8be" xml:id="i-e1974465319dffcc-0" n="3a8621ed" next="i-e158717df48f4903-0">
            <seg n="4c99e776">
              Herr talman! I Sverige finns det alltför många missbrukare. Tidigare
              var det mest män som missbrukade, men kvinnors missbruk ökar lavinartat.
              Det är inte bara den missbrukande som drabbas utan hela personens
              omgivning. I förrgår, på internationella kvinnodagen, visade man
              i TV-programmet Kalla fakta hur missbrukande kvinnors liv kan
              se ut och vilken hjälp de får.
            </seg>
            <seg n="cf5b3fdd">
              Missbruks- och avgiftningsvården, liksom mycket övrigt i samhället,
              bygger på att det är män som är normen. Många missbrukande kvinnor
              har därtill i sitt liv ofta utsatts för våld av män i sin omgivning.
              När en kvinna blir inlagd för avgiftning blir det på avdelningar
              där både män och kvinnor vistas, och där kan också hennes plågoandar
              finnas om hon har otur. För att orka ta sig ur missbruk ska man
              inte behöva vara rädd för att utsättas för hot om våld.
            </seg>
            <seg n="be13d53d">
              I Västra Götalandsregionen tog man helt nyligen ett beslut om
              en avgiftningsenhet för kvinnor, detta efter en motion från Miljöpartiet.
              Enheten höll på att inte bli av trots det tidigare beslutet om
              inrättande, då det skulle sparas pengar och då missbrukande kvinnor
              som bekant inte är en prioriterad grupp i samhället. Nu blev lyckligtvis
              trycket så stort att man i alla fall sade ja till enheten.
            </seg>
            <seg n="491ea4a2">
              I samhället talas det om att vi står inför en alltmer åldrande
              befolkning och att alla behövs i arbetslivet i framtiden. Detta
              måste också gälla för missbrukande kvinnor. För att komma till
              rätta med missbruket behövs alltså avgiftningsplatser bara för
              kvinnor, där man också kan knyta kontakter, samtala med andra
              kvinnor som har liknande erfarenheter och därtill få stöd för
              en missbruksfri framtid. Jag anser att det måste bli en rättighet
              för kvinnor att få vistas i en trygg avgiftningsmiljö i alla delar
              av landet och att bli behandlade av kunnig personal.
            </seg>
            <seg n="c4d64327">
              Min motion So431 om att riksdagen ska ge regeringen till känna
              att en översyn ska ske av missbrukande kvinnors rätt till trygga
              avgiftningsplatser besvaras i utskottets betänkande genom att
              man hänvisar till att riksdagen främst ska fatta beslut om övergripande
              och nationella frågor och till ansvarsfördelningen mellan stat,
              kommun och landsting.
            </seg>
            <seg n="56c78e88">
              Jag anser att det kommunala självstyret är viktigt, men när det
              gäller rättigheter måste riksdag och regering sätta ramarna. Oftast
              har de mest utsatta i samhället ingen som talar för dem, förutom
              frivilligorganisationer. Dessa organisationer kan hålla fram vikten
              av en rättighetslagstiftning men som bekant inte besluta själva.
            </seg>
            <seg n="974ff907">
              Herr talman! Tyvärr kan jag inte yrka bifall till motionen, men
              det finns ett särskilt yttrande från Miljöpartiet. Om inte tillgången
              till avgiftningsplatser för missbrukande kvinnor är en övergripande
              och nationell fråga i det land som vill vara världens mest jämställda,
              vet jag inte vilken fråga som skulle vara det. Vi glömmer lätt
              att missbrukande kvinnor också är mammor, döttrar och väninnor
              till någon.
            </seg>
          </u>
          <note n="8bc8906e">
            Överläggningen var härmed avslutad.
          </note>
          <note n="fec36ea3">
            13 § Bordläggning
          </note>
          <note n="6e640974">
            Anmäldes och bordlades
          </note>
          <note n="78db7fed">
            14 § Anmälan om interpellationer
          </note>
          <note n="c868b02e">
            Anmäldes att följande interpellationer framställts
          </note>
          <note n="be62e2b8">
            den 10 mars
          </note>
          <u who="mona_jonsson_19b8be" xml:id="i-e158717df48f4903-0" n="3a8621ed" prev="i-e1974465319dffcc-0">
            <seg n="6127522f">
              Holger Gustafsson
            </seg>
            <seg n="83051cf8">
              Torsten Lindström
            </seg>
          </u>
          <note n="718e4d18">
            Maria Larsson
          </note>
          <note n="172ab2bc">
            Lena Adelsohn Liljeroth
          </note>
          <note n="8f78abe0">
            Jörgen Johansson
          </note>
          <note n="6b8e52f8">
            Gunnar Andrén
          </note>
          <note n="3f900f88">
            Interpellationerna redovisas i bilaga som fogats till riksdagens
            snabbprotokoll tisdagen den 16 mars.
          </note>
          <note n="60403eb3">
            15 § Anmälan om frågor för skriftliga svar
          </note>
          <note n="98cd3f8f">
            Anmäldes att följande frågor för skriftliga svar framställts
          </note>
          <note n="be62e2b8">
            den 10 mars
          </note>
          <note n="4ac4639e">
            Solveig Hellquist
          </note>
          <note n="a5e9340d">
            Annelie Enochson
          </note>
          <note n="10668f17">
            Axel Darvik
          </note>
          <note n="3735c17a">
            Cecilia Widegren
          </note>
          <note n="569c437e">
            Ragnwi Marcelind
          </note>
          <note n="842af9a5">
            Christin Nilsson
          </note>
          <note n="1d0d9ebf">
            Rolf Gunnarsson
          </note>
          <note n="ebb3cc12">
            Christer Nylander
          </note>
          <note n="dbcf6795">
            Else-Marie Lindgren
          </note>
          <note n="21ad2b09">
            Inger Lundberg
          </note>
          <note n="4ac4639e">
            Solveig Hellquist
          </note>
          <note n="b8233f73">
            Erling Wälivaara
          </note>
          <note n="b8233f73">
            Erling Wälivaara
          </note>
          <note n="6c1bd66a">
            Frågorna redovisas i bilaga som fogats till riksdagens snabbprotokoll
            tisdagen den 16 mars.
          </note>
          <note n="4cec9950">
            16 § Anmälan om skriftliga svar på frågor
          </note>
          <note n="5fe9c15b">
            Anmäldes att skriftliga svar på följande frågor inkommit
          </note>
          <note n="be62e2b8">
            den 10 mars
          </note>
          <note n="89feda1e">
            Sven Gunnar Persson
          </note>
          <note n="c27ade44">
            Johan Linander
          </note>
          <note n="897e54b8">
            Tina Acketoft
          </note>
          <note n="897e54b8">
            Tina Acketoft
          </note>
          <note n="826d4e4e">
            Peter Althin
          </note>
          <note n="d311545e">
            Gustav Fridolin
          </note>
          <note n="996c600c">
            Allan Widman
          </note>
          <note n="6fabcb5e">
            Anita Brodén
          </note>
          <note n="05b7b892">
            Lilian Virgin
          </note>
          <note n="bd4cdbed">
            Inger Davidson
          </note>
          <note n="34a3e8ec">
            Gudrun Schyman
          </note>
          <note n="21ad2b09">
            Inger Lundberg
          </note>
          <note n="9dcb9947">
            Karin Thorborg
          </note>
          <note n="e5ada5dc">
            Lars-Ivar Ericson
          </note>
          <note n="800f7c7f">
            Rolf Olsson
          </note>
          <note n="b71769ee">
            Ulf Sjösten
          </note>
          <note n="df5f275a">
            Johan Pehrson
          </note>
          <note n="b076c4f4">
            Berndt Ekholm
          </note>
          <note n="0916305e">
            Svaren redovisas i bilaga som fogats till riksdagens snabbprotokoll
            tisdagen den 16 mars.
          </note>
          <note n="4eb4a4a9">
            17 § Kammaren åtskildes kl. 16.38.
          </note>
          <note n="a2ff80c5">
            Förhandlingarna leddes
          </note>
          <note n="50189823">
            /Monica Gustafson
          </note>
        </div>
      </body>
    </text>
  </TEI>
</teiCorpus>
